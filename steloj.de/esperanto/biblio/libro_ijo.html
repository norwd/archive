<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>IJOB</title>
   </head>
   <body background="../bld/papero.jpg">
      <div class="header"><span class="header_left"><a href="libro_est.html">&lt;&lt;&nbsp;ESTER</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">IJOB</h3>
      <div class="dist_chapter"></div>
      <h3 class="chapternr">1</h3>
      <p class="first_p">Estis iu homo en la lando Uc, lia nomo estis Ijob. Tiu homo
         estis honesta, justa, diotima, kaj li evitadis malbonon.<em class="versenr"> 2</em> Al li
         naskiĝis sep filoj kaj tri filinoj.<em class="versenr"> 3</em> Lia brutaro konsistis el
         sep mil ŝafoj, tri mil kameloj, kvincent paroj da bovoj, kvincent
         azeninoj, kaj li havis tre multe da servistoj; kaj tiu homo estis
         pli eminenta, ol ĉiuj filoj de la oriento.<em class="versenr"> 4</em> Liaj filoj havis la
         kutimon faradi festenon en la domo de ĉiu el ili, ĉiu en sia
         tago; kaj ili invitadis siajn tri fratinojn, por manĝi kaj trinki
         kun ili.<em class="versenr"> 5</em> Kaj ĉiufoje, kiam la rondo de la festenaj tagoj estis
         finita, Ijob sendis, por sanktigi ilin, kaj li leviĝis frue
         matene kaj alportis bruloferojn laŭ la nombro de ili ĉiuj; ĉar,
         diris Ijob: Eble miaj filoj pekis kaj blasfemis Dion en sia koro.
         Tiel agadis Ijob ĉiam.
      </p>
      <p class="p"><em class="versenr"> 6</em> Unu tagon, kiam la filoj de Dio venis, por stariĝi antaŭ la
         Eternulo, venis inter ili ankaŭ Satano.<em class="versenr"> 7</em> Kaj la Eternulo diris
         al Satano: De kie vi venas? Kaj Satano respondis al la Eternulo,
         kaj diris: Mi vagadis sur la tero kaj rondiradis sur ĝi.<em class="versenr"> 8</em> Kaj la
         Eternulo diris al Satano: Ĉu vi atentis Mian servanton Ijob? ne
         ekzistas ja sur la tero homo simila al li, tiel honesta, justa,
         diotima, kaj evitanta malbonon.<em class="versenr"> 9</em> Kaj Satano respondis al la
         Eternulo, kaj diris: Ĉu vane Ijob timas Dion?<em class="versenr"> 10</em> Vi ŝirmis ja
         ĉiuflanke lin kaj lian domon, kaj ĉion, kio apartenas al li; la
         farojn de liaj manoj Vi benis, kaj liaj brutaroj disvastiĝis sur
         la tero.<em class="versenr"> 11</em> Sed etendu nur Vian manon, kaj ektuŝu ĉion, kion li
         havas; Vi vidos, ĉu li ne blasfemos Vin antaŭ Via vizaĝo.<em class="versenr"> 12</em> Tiam
         la Eternulo diris al Satano: Jen ĉio, kion li havas, estas
         transdonata en vian manon; nur sur lin mem ne etendu vian manon.
         Kaj Satano foriris de antaŭ la Eternulo.
      </p>
      <p class="p"><em class="versenr"> 13</em> Unu tagon, kiam liaj filoj kaj liaj filinoj estis manĝantaj
         kaj trinkantaj vinon en la domo de ilia unuenaskita frato,<em class="versenr"> 14</em> venis sendito al Ijob, kaj diris: Dum la bovoj estis plugantaj
         kaj la azeninoj estis paŝtiĝantaj apud ili,<em class="versenr"> 15</em> superfalis ilin la
         Ŝebaanoj, kaj forprenis ilin; kaj la servistojn ili mortigis per
         glavo; saviĝis nur mi sola, por raporti al vi.<em class="versenr"> 16</em> Kiam ankoraŭ
         tiu parolis, venis alia, kaj diris: Fajro de Dio falis el la
         ĉielo, bruligis la ŝafojn kaj la servistojn, kaj ekstermis ilin;
         saviĝis nur mi sola, por raporti al vi.<em class="versenr"> 17</em> Kiam tiu ankoraŭ
         parolis, venis alia, kaj diris: La Ĥaldeoj aranĝis tri
         taĉmentojn, atakis la kamelojn kaj forprenis ilin, kaj la
         servistojn ili mortigis per glavo; saviĝis nur mi sola, por
         raporti al vi.<em class="versenr"> 18</em> Dum tiu ankoraŭ parolis, venis alia, kaj diris:
         Viaj filoj kaj viaj filinoj estis manĝantaj kaj trinkantaj vinon
         en la domo de ilia unuenaskita frato;<em class="versenr"> 19</em> kaj jen granda vento
         leviĝis de la flanko de la dezerto, puŝis la kvar angulojn de la
         domo, kaj ĉi tiu falis sur la junulojn, kaj ili mortis; saviĝis
         nur mi sola, por raporti al vi.<em class="versenr"> 20</em> Tiam Ijob leviĝis, disŝiris
         sian veston, pritondis sian kapon, ĵetis sin sur la teron, kaj
         adorkliniĝis;<em class="versenr"> 21</em> kaj li diris: Nuda mi eliris el la ventro de mia
         patrino, kaj nuda mi revenos tien; la Eternulo donis, kaj la
         Eternulo prenis; la nomo de la Eternulo estu benata.<em class="versenr"> 22</em> Malgraŭ
         ĉio ĉi tio Ijob ne pekis, kaj ne eldiris blasfemon kontraŭ Dio.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Unu tagon, kiam la filoj de Dio venis, por stariĝi antaŭ la
         Eternulo, venis ankaŭ Satano inter ili, por stariĝi antaŭ la
         Eternulo.<em class="versenr"> 2</em> Kaj la Eternulo diris al Satano: De kie vi venas? Kaj
         Satano respondis al la Eternulo, kaj diris: Mi vagadis sur la
         tero kaj rondiradis sur ĝi.<em class="versenr"> 3</em> Kaj la Eternulo diris al Satano: Ĉu
         vi atentis Mian servanton Ijob? ne ekzistas sur la tero homo
         simila al li, tiel honesta, justa, diotima, kaj evitanta
         malbonon; kaj li ĝis nun ankoraŭ estas firma en sia virteco,
         kvankam vi ekscitis Min kontraŭ li, por pereigi lin senkulpe.<em class="versenr"> 4</em> Tiam Satano respondis al la Eternulo, kaj diris: Haŭto pro haŭto;
         kaj ĉion, kion homo posedas, li fordonus pro sia vivo.<em class="versenr"> 5</em> Sed
         etendu Vian manon, kaj tuŝu liajn ostojn kaj lian karnon; tiam Vi
         vidos, ke li blasfemos Vin antaŭ Via vizaĝo.<em class="versenr"> 6</em> La Eternulo diris
         al Satano: Jen li estas transdonata en vian manon; nur lian vivon
         konservu.<em class="versenr"> 7</em> Satano foriris de antaŭ la vizaĝo de la Eternulo, kaj
         frapis Ijobon per turmentaj abscesoj de la plando de lia piedo
         ĝis lia verto.<em class="versenr"> 8</em> Li prenis potpecon, por skrapadi sin per ĝi,
         sidante meze de cindro.<em class="versenr"> 9</em> Kaj lia edzino diris al li: Vi ĉiam
         ankoraŭ estas firma en via virteco! blasfemu Dion, kaj mortu.<em class="versenr"> 10</em> Sed li diris al ŝi: Vi parolas tiel, kiel parolas iu el la
         malsaĝulinoj; ĉu bonon ni akceptu de Dio, kaj malbonon ni ne
         akceptu? Malgraŭ ĉio ĉi tio Ijob ne pekis per siaj lipoj.
      </p>
      <p class="p"><em class="versenr"> 11</em> Kiam la tri amikoj de Ijob aŭdis pri tiu tuta malfeliĉo, kiu
         trafis lin, ili iris ĉiu de sia loko, Elifaz, la Temanano,
         Bildad, la Ŝuĥano, kaj Cofar, la Naamano, kaj kunvenis kune, por
         iri plori kun li kaj konsoli lin.<em class="versenr"> 12</em> Kiam ili levis siajn okulojn
         de malproksime, ili ne rekonis lin; kaj ili levis sian voĉon kaj
         ekploris; kaj ĉiu el ili disŝiris sian veston, kaj ĵetis teron
         sur sian kapon, turnante sin al la ĉielo.<em class="versenr"> 13</em> Kaj ili sidis kun li
         sur la tero dum sep tagoj kaj sep noktoj, kaj ne parolis al li eĉ
         unu vorton; ĉar ili vidis, ke la suferado estas tre granda.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Poste Ijob malfermis sian buŝon, kaj malbenis sian tagon.<em class="versenr"> 2</em> Kaj
         Ijob ekparolis, kaj diris:
      </p>
      <p class="indent">
         <p class="verse_indent"><span class="versenr_indent">3</span> <span class="versetext_indent">Pereu la tago, en kiu mi naskiĝis,<br>
               Kaj la nokto, kiu diris: Embriiĝis homo.</span></p>
         <p class="verse_indent"><span class="versenr_indent">4</span> <span class="versetext_indent">Tiu tago estu malluma;<br>
               Dio de supre ne rigardu ĝin,<br>
               Neniu lumo ekbrilu super ĝi.</span></p>
         <p class="verse_indent"><span class="versenr_indent">5</span> <span class="versetext_indent">Mallumo kaj tomba ombro ekposedu ĝin;<br>
               Nubo ĝin kovru;<br>
               Eklipsoj de tago faru ĝin terura.</span></p>
         <p class="verse_indent"><span class="versenr_indent">6</span> <span class="versetext_indent">Tiun nokton prenu mallumego;<br>
               Ĝi ne alkalkuliĝu al la tagoj de la jaro,<br>
               Ĝi ne eniru en la kalkulon de la monatoj.</span></p>
         <p class="verse_indent"><span class="versenr_indent">7</span> <span class="versetext_indent">Ho, tiu nokto estu soleca;<br>
               Neniu ĝojkrio aŭdiĝu en ĝi.</span></p>
         <p class="verse_indent"><span class="versenr_indent">8</span> <span class="versetext_indent">Malbenu ĝin la malbenantoj de la tago,<br>
               Tiuj, kiuj estas pretaj eksciti levjatanon.</span></p>
         <p class="verse_indent"><span class="versenr_indent">9</span> <span class="versetext_indent">Mallumiĝu la steloj de ĝia krepusko;<br>
               Ĝi atendu lumon, kaj ĉi tiu ne aperu;<br>
               Kaj la palpebrojn de matenruĝo ĝi ne ekvidu;</span></p>
         <p class="verse_indent"><span class="versenr_indent">10</span> <span class="versetext_indent">Pro tio, ke ĝi ne fermis la pordon de la utero de mia<br>
               patrino<br>
               Kaj ne kaŝis per tio la malfeliĉon antaŭ miaj okuloj.</span></p>
         <p class="verse_indent"><span class="versenr_indent">11</span> <span class="versetext_indent">Kial mi ne mortis tuj el la utero,<br>
               Ne senviviĝis post la eliro el la ventro?</span></p>
         <p class="verse_indent"><span class="versenr_indent">12</span> <span class="versetext_indent">Kial akceptis min la genuoj?<br>
               Por kio estis la mamoj, ke mi suĉu?</span></p>
         <p class="verse_indent"><span class="versenr_indent">13</span> <span class="versetext_indent">Mi nun kuŝus kaj estus trankvila;<br>
               Mi dormus kaj havus ripozon,</span></p>
         <p class="verse_indent"><span class="versenr_indent">14</span> <span class="versetext_indent">Kune kun la reĝoj kaj la konsilistoj sur la tero,<br>
               Kiuj konstruas al si izolejojn,</span></p>
         <p class="verse_indent"><span class="versenr_indent">15</span> <span class="versetext_indent">Aŭ kun la potenculoj, kiuj havas oron,<br>
               Kiuj plenigas siajn domojn per arĝento;</span></p>
         <p class="verse_indent"><span class="versenr_indent">16</span> <span class="versetext_indent">Aŭ kiel abortitaĵo kaŝita mi ne ekzistus,<br>
               Simile al la infanoj, kiuj ne vidis lumon.</span></p>
         <p class="verse_indent"><span class="versenr_indent">17</span> <span class="versetext_indent">Tie la malpiuloj ĉesas tumulti;<br>
               Kaj tie ripozas tiuj, kies fortoj konsumiĝis.</span></p>
         <p class="verse_indent"><span class="versenr_indent">18</span> <span class="versetext_indent">Tie la malliberuloj kune havas ripozon;<br>
               Ili ne aŭdas la voĉon de premanto.</span></p>
         <p class="verse_indent"><span class="versenr_indent">19</span> <span class="versetext_indent">Malgranduloj kaj granduloj, tie ili estas;<br>
               Kaj sklavo estas libera de sia sinjoro.</span></p>
         <p class="verse_indent"><span class="versenr_indent">20</span> <span class="versetext_indent">Por kio al suferanto estas donita la lumo,<br>
               Kaj la vivo al tiuj, kiuj havas maldolĉan animon,</span></p>
         <p class="verse_indent"><span class="versenr_indent">21</span> <span class="versetext_indent">Kiuj atendas la morton, kaj ĝi ne aperas,<br>
               Kiuj elfosus ĝin pli volonte ol trezorojn,</span></p>
         <p class="verse_indent"><span class="versenr_indent">22</span> <span class="versetext_indent">Kiuj ekĝojus kaj estus ravitaj,<br>
               Se ili trovus tombon?</span></p>
         <p class="verse_indent"><span class="versenr_indent">23</span> <span class="versetext_indent">Al la homo, kies vojo estas kaŝita,<br>
               Kaj antaŭ kiu Dio starigis barilon?</span></p>
         <p class="verse_indent"><span class="versenr_indent">24</span> <span class="versetext_indent">Antaŭ ol mi ekmanĝas panon, mi devas ĝemi,<br>
               Kaj mia plorkriado verŝiĝas kiel akvo;</span></p>
         <p class="verse_indent"><span class="versenr_indent">25</span> <span class="versetext_indent">Ĉar teruraĵo, kiun mi timis, trafis min,<br>
               Kaj tio, pri kio mi estis maltrankvila, venis al mi.</span></p>
         <p class="verse_indent"><span class="versenr_indent">26</span> <span class="versetext_indent">Mi ne havas trankvilon, mi ne havas kvieton, mi ne havas<br>
               ripozon;<br>
               Trafis min kolero.</span></p>
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj ekparolis Elifaz, la Temanano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Se oni provos diri al vi vorton, tio eble estos por vi<br>
               turmenta?<br>
               Sed kiu povas deteni sin de parolado?</span></p>
         <p class="verse_indent"><span class="versenr_indent">3</span> <span class="versetext_indent">Jen vi multajn instruis,<br>
               Kaj manojn senfortiĝintajn vi refortigis;</span></p>
         <p class="verse_indent"><span class="versenr_indent">4</span> <span class="versetext_indent">Falantojn restarigis viaj vortoj,<br>
               Kaj fleksiĝantajn genuojn vi fortigis;</span></p>
         <p class="verse_indent"><span class="versenr_indent">5</span> <span class="versetext_indent">Kaj nun, kiam tio trafis vin, vi perdis la forton;<br>
               Ĝi ektuŝis vin, kaj vi ektimis.</span></p>
         <p class="verse_indent"><span class="versenr_indent">6</span> <span class="versetext_indent">Ĉu ne via timo antaŭ Dio estas via konsolo?<br>
               Ĉu la virteco de viaj vojoj ne estas via espero?</span></p>
         <p class="verse_indent"><span class="versenr_indent">7</span> <span class="versetext_indent">Rememoru do, ĉu pereis iu senkulpa?<br>
               Kaj kie virtuloj estis ekstermitaj?</span></p>
         <p class="verse_indent"><span class="versenr_indent">8</span> <span class="versetext_indent">Kiel mi vidis, tiuj, kiuj plugis pekojn kaj semis<br>
               malbonagojn,<br>
               Tiuj ilin rikoltas;</span></p>
         <p class="verse_indent"><span class="versenr_indent">9</span> <span class="versetext_indent">De la ekblovo de Dio ili pereas,<br>
               Kaj de la ekspiro de Lia kolero ili malaperas.</span></p>
         <p class="verse_indent"><span class="versenr_indent">10</span> <span class="versetext_indent">La kriado de leono kaj la voĉo de leopardo silentiĝis,<br>
               Kaj la dentoj de junaj leonoj rompiĝis;</span></p>
         <p class="verse_indent"><span class="versenr_indent">11</span> <span class="versetext_indent">Leono pereis pro manko de manĝaĵo,<br>
               Kaj idoj de leonino diskuris.</span></p>
         <p class="verse_indent"><span class="versenr_indent">12</span> <span class="versetext_indent">Kaj al mi kaŝe alvenis vorto,<br>
               Kaj mia orelo kaptis parteton de ĝi.</span></p>
         <p class="verse_indent"><span class="versenr_indent">13</span> <span class="versetext_indent">Dum meditado pri la vizioj de la nokto,<br>
               Kiam profunda dormo falas sur la homojn,</span></p>
         <p class="verse_indent"><span class="versenr_indent">14</span> <span class="versetext_indent">Atakis min teruro kaj tremo,<br>
               Kaj ĉiuj miaj ostoj eksentis timon.</span></p>
         <p class="verse_indent"><span class="versenr_indent">15</span> <span class="versetext_indent">Kaj spirito traflugis antaŭ mi,<br>
               Kaj la haroj sur mia korpo rigidiĝis.</span></p>
         <p class="verse_indent"><span class="versenr_indent">16</span> <span class="versetext_indent">Staris bildo antaŭ miaj okuloj, sed mi ne povis rekoni ĝian<br>
               aspekton;<br>
               Estis silento, kaj mi ekaŭdis voĉon, dirantan:</span></p>
         <p class="verse_indent"><span class="versenr_indent">17</span> <span class="versetext_indent">Ĉu homo estas pli justa ol Dio?<br>
               Ĉu viro estas pli pura ol lia Kreinto?</span></p>
         <p class="verse_indent"><span class="versenr_indent">18</span> <span class="versetext_indent">Vidu, al Siaj servantoj Li ne konfidas,<br>
               Kaj Siajn anĝelojn Li trovas mallaŭdindaj:</span></p>
         <p class="verse_indent"><span class="versenr_indent">19</span> <span class="versetext_indent">Des pli koncerne tiujn,<br>
               Kiuj loĝas en argilaj dometoj,<br>
               Fonditaj sur tero,<br>
               Kaj kiujn formanĝas vermoj.</span></p>
         <p class="verse_indent"><span class="versenr_indent">20</span> <span class="versetext_indent">De la mateno ĝis la vespero ili disfalas,<br>
               Pereas por ĉiam, kaj neniu tion atentas.</span></p>
         <p class="verse_indent"><span class="versenr_indent">21</span> <span class="versetext_indent">La fadeno de ilia vivo estas distranĉita;<br>
               Ili mortas, kaj ne en saĝeco.</span></p>
      </p>
      <div class="dist_chapter"></div>
      <h3 class="chapternr">5</h3>
      <p class="indent">
         <p class="indent_first">Voku do! ĉu iu respondos al vi?<br>
            Kaj al kiu el la sanktuloj vi vin turnos?
         </p>
         <p class="verse_indent"><span class="versenr_indent">2</span> <span class="versetext_indent">Malsaĝulon mortigas la kolero,<br>
               Kaj sensenculon pereigas la incitiĝemeco.</span></p>
         <p class="verse_indent"><span class="versenr_indent">3</span> <span class="versetext_indent">Mi vidis malsaĝulon, kiu enradikiĝis,<br>
               Kaj mi malbenis subite lian loĝejon.</span></p>
         <p class="verse_indent"><span class="versenr_indent">4</span> <span class="versetext_indent">Malproksimaj de savo estos liaj filoj;<br>
               Oni disbatos ilin ĉe la pordego,<br>
               Kaj neniu ilin savos.</span></p>
         <p class="verse_indent"><span class="versenr_indent">5</span> <span class="versetext_indent">Lian rikoltaĵon formanĝos malsatulo,<br>
               El inter la dornoj li ĝin prenos,<br>
               Kaj soifantoj englutos lian havaĵon.</span></p>
         <p class="verse_indent"><span class="versenr_indent">6</span> <span class="versetext_indent">Ne el la polvo eliras malpiaĵo,<br>
               Kaj ne el la tero elkreskas malbonago.</span></p>
         <p class="verse_indent"><span class="versenr_indent">7</span> <span class="versetext_indent">Sed homo naskiĝas por suferoj,<br>
               Kiel birdoj por flugado supren.</span></p>
         <p class="verse_indent"><span class="versenr_indent">8</span> <span class="versetext_indent">Sed mi min turnus al Dio,<br>
               Kaj al Li mi transdonus mian aferon;</span></p>
         <p class="verse_indent"><span class="versenr_indent">9</span> <span class="versetext_indent">Al Tiu, kiu faras grandaĵojn, kiujn neniu povas esplori,<br>
               Mirindaĵojn, kiujn neniu povas kalkuli;</span></p>
         <p class="verse_indent"><span class="versenr_indent">10</span> <span class="versetext_indent">Kiu donas pluvon sur la teron<br>
               Kaj sendas akvon sur la kampojn,</span></p>
         <p class="verse_indent"><span class="versenr_indent">11</span> <span class="versetext_indent">Por starigi malaltulojn alte,<br>
               Ke la afliktitoj leviĝu savite.</span></p>
         <p class="verse_indent"><span class="versenr_indent">12</span> <span class="versetext_indent">Li detruas la intencojn de ruzuloj,<br>
               Ke iliaj manoj ne plenumas sian entreprenon.</span></p>
         <p class="verse_indent"><span class="versenr_indent">13</span> <span class="versetext_indent">Li kaptas la saĝulojn per ilia ruzaĵo;<br>
               Kaj la decido de maliculoj fariĝas senvalora.</span></p>
         <p class="verse_indent"><span class="versenr_indent">14</span> <span class="versetext_indent">En la tago ili renkontas mallumon,<br>
               Kaj en tagmezo ili palpas, kiel en nokto.</span></p>
         <p class="verse_indent"><span class="versenr_indent">15</span> <span class="versetext_indent">Li savas kontraŭ glavo,<br>
               Kontraŭ la buŝo kaj mano de potenculo Li savas malriĉulon.</span></p>
         <p class="verse_indent"><span class="versenr_indent">16</span> <span class="versetext_indent">Al la senhavulo aperas espero,<br>
               Kaj la malboneco fermas sian buŝon.</span></p>
         <p class="verse_indent"><span class="versenr_indent">17</span> <span class="versetext_indent">Feliĉa estas la homo, kiun punas Dio;<br>
               Kaj la moralinstruon de la Plejpotenculo ne malŝatu;</span></p>
         <p class="verse_indent"><span class="versenr_indent">18</span> <span class="versetext_indent">Ĉar Li vundas, sed ankaŭ bandaĝas;<br>
               Li batas, sed Liaj manoj ankaŭ resanigas.</span></p>
         <p class="verse_indent"><span class="versenr_indent">19</span> <span class="versetext_indent">En ses malfeliĉoj Li vin savos;<br>
               En la sepa ne tuŝos vin la malbono.</span></p>
         <p class="verse_indent"><span class="versenr_indent">20</span> <span class="versetext_indent">En tempo de malsato Li savos vin de la morto,<br>
               Kaj en milito el la mano de glavo.</span></p>
         <p class="verse_indent"><span class="versenr_indent">21</span> <span class="versetext_indent">Kontraŭ la vipo de lango vi estos kaŝita;<br>
               Kaj vi ne timos ruinigon, kiam ĝi venos.</span></p>
         <p class="verse_indent"><span class="versenr_indent">22</span> <span class="versetext_indent">Dum ruinigo kaj malsato vi ridos;<br>
               Kaj la bestojn de la tero vi ne timos;</span></p>
         <p class="verse_indent"><span class="versenr_indent">23</span> <span class="versetext_indent">Ĉar kun la ŝtonoj de la kampo vi havos interligon,<br>
               Kaj la bestoj de la kampo havos pacon kun vi.</span></p>
         <p class="verse_indent"><span class="versenr_indent">24</span> <span class="versetext_indent">Kaj vi ekscios, ke paco estas en via tendo;<br>
               Vi esploros vian loĝejon, kaj nenio mankos.</span></p>
         <p class="verse_indent"><span class="versenr_indent">25</span> <span class="versetext_indent">Kaj vi ekscios, ke grandnombra estas via idaro<br>
               Kaj via naskitaro estas kiel la herbo de la tero.</span></p>
         <p class="verse_indent"><span class="versenr_indent">26</span> <span class="versetext_indent">En maljuneco vi iros en la tombon,<br>
               Kiel envenas garbaro en sia tempo.</span></p>
         <p class="verse_indent"><span class="versenr_indent">27</span> <span class="versetext_indent">Vidu, ni tion esploris, kaj tiel ĝi estas;<br>
               Atentu tion, kaj sciu tion.</span></p>
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Se estus pesita mia ĉagreno,<br>
               Kaj samtempe estus metita sur la pesilon mia suferado,</span></p>
         <p class="verse_indent"><span class="versenr_indent">3</span> <span class="versetext_indent">Ĝi estus nun pli peza, ol la sablo ĉe la maroj;<br>
               Pro tio miaj vortoj estas plenaj de plendo.</span></p>
         <p class="verse_indent"><span class="versenr_indent">4</span> <span class="versetext_indent">Ĉar la sagoj de la Plejpotenculo estas en mi,<br>
               Ilian venenon trinkas mia spirito;<br>
               La teruraĵoj de Dio direktiĝis sur min.</span></p>
         <p class="verse_indent"><span class="versenr_indent">5</span> <span class="versetext_indent">Ĉu krias sovaĝa azeno sur herbo?<br>
               Ĉu bovo blekas kolere ĉe sia manĝaĵo?</span></p>
         <p class="verse_indent"><span class="versenr_indent">6</span> <span class="versetext_indent">Ĉu oni manĝas sengustaĵon sen salo?<br>
               Ĉu havas guston la albumeno de ovo?</span></p>
         <p class="verse_indent"><span class="versenr_indent">7</span> <span class="versetext_indent">Kion ne volis tuŝi mia animo,<br>
               Tio nun estas abomeninde mia manĝaĵo.</span></p>
         <p class="verse_indent"><span class="versenr_indent">8</span> <span class="versetext_indent">Ho, se mia peto plenumiĝus,<br>
               Kaj se Dio donus al mi tion, kion mi esperas!</span></p>
         <p class="verse_indent"><span class="versenr_indent">9</span> <span class="versetext_indent">Ho, se Dio komencus kaj disbatus min,<br>
               Donus liberecon al Sia mano kaj frakasus min!</span></p>
         <p class="verse_indent"><span class="versenr_indent">10</span> <span class="versetext_indent">Tio estus ankoraŭ konsolo por mi;<br>
               Kaj mi ĝojus, se en la turmento Li ne kompatus,<br>
               Ĉar mi ne forpuŝis ja la vortojn de la Sanktulo.</span></p>
         <p class="verse_indent"><span class="versenr_indent">11</span> <span class="versetext_indent">Kio estas mia forto, ke mi persistu?<br>
               Kaj kia estas mia fino, ke mi havu paciencon?</span></p>
         <p class="verse_indent"><span class="versenr_indent">12</span> <span class="versetext_indent">Ĉu mia forto estas forto de ŝtonoj?<br>
               Ĉu mia karno estas kupro?</span></p>
         <p class="verse_indent"><span class="versenr_indent">13</span> <span class="versetext_indent">Mi havas ja nenian helpon,<br>
               Kaj savo estas forpuŝita for de mi.</span></p>
         <p class="verse_indent"><span class="versenr_indent">14</span> <span class="versetext_indent">Al malfeliĉulo decas kompato de amiko,<br>
               Eĉ se li forlasas la timon antaŭ la Plejpotenculo.</span></p>
         <p class="verse_indent"><span class="versenr_indent">15</span> <span class="versetext_indent">Miaj fratoj trompas kiel torento,<br>
               Kiel akvaj fluegoj, kiuj pasas,</span></p>
         <p class="verse_indent"><span class="versenr_indent">16</span> <span class="versetext_indent">Kiuj estas malklaraj pro glacio,<br>
               En kiuj kaŝas sin neĝo;</span></p>
         <p class="verse_indent"><span class="versenr_indent">17</span> <span class="versetext_indent">En la tempo de degelo ili malaperas,<br>
               En la tempo de varmego ili forŝoviĝas de sia loko.</span></p>
         <p class="verse_indent"><span class="versenr_indent">18</span> <span class="versetext_indent">Ili forklinas la direkton de sia vojo,<br>
               Iras en la dezerton, kaj malaperas.</span></p>
         <p class="verse_indent"><span class="versenr_indent">19</span> <span class="versetext_indent">Serĉas ilin per sia rigardo la vojoj de Tema,<br>
               Esperas je ili la karavanoj el Ŝeba;</span></p>
         <p class="verse_indent"><span class="versenr_indent">20</span> <span class="versetext_indent">Sed ili hontas pro sia fido;<br>
               Ili aliras, kaj ruĝiĝas de honto.</span></p>
         <p class="verse_indent"><span class="versenr_indent">21</span> <span class="versetext_indent">Nun vi neniiĝis;<br>
               Vi ekvidis teruraĵon, kaj ektimis.</span></p>
         <p class="verse_indent"><span class="versenr_indent">22</span> <span class="versetext_indent">Ĉu mi diris: Donu al mi,<br>
               El via havaĵo donacu pro mi,</span></p>
         <p class="verse_indent"><span class="versenr_indent">23</span> <span class="versetext_indent">Savu min el la mano de premanto,<br>
               Aŭ liberigu min el la mano de turmentantoj?</span></p>
         <p class="verse_indent"><span class="versenr_indent">24</span> <span class="versetext_indent">Instruu min, kaj mi eksilentos;<br>
               Komprenigu al mi, per kio mi pekis.</span></p>
         <p class="verse_indent"><span class="versenr_indent">25</span> <span class="versetext_indent">Kial vi mallaŭdas pravajn vortojn?<br>
               Kaj kion povas instrui la moralinstruanto el vi?</span></p>
         <p class="verse_indent"><span class="versenr_indent">26</span> <span class="versetext_indent">Ĉu vi intencas riproĉi pro vortoj?<br>
               Sed paroloj de malesperanto iras al la vento.</span></p>
         <p class="verse_indent"><span class="versenr_indent">27</span> <span class="versetext_indent">Eĉ orfon vi atakus,<br>
               Kaj sub via amiko vi fosus.</span></p>
         <p class="verse_indent"><span class="versenr_indent">28</span> <span class="versetext_indent">Nun, ĉar vi komencis, rigardu min;<br>
               Ĉu mi mensogos antaŭ via vizaĝo?</span></p>
         <p class="verse_indent"><span class="versenr_indent">29</span> <span class="versetext_indent">Rigardu denove, vi ne trovos malpiaĵon;<br>
               Ripetu, vi trovos mian pravecon en la afero.</span></p>
         <p class="verse_indent"><span class="versenr_indent">30</span> <span class="versetext_indent">Ĉu estas peko sur mia lango?<br>
               Ĉu mia palato ne komprenas tion, kio estas malbona?</span></p>
      </p>
      <div class="dist_chapter"></div>
      <h3 class="chapternr">7</h3>
      <p class="indent">
         <p class="indent_first">Difinita estas ja por la homo la limtempo sur la tero,<br>
            Kaj liaj tagoj estas kiel la tagoj de dungito.
         </p>
         <p class="verse_indent"><span class="versenr_indent">2</span> <span class="versetext_indent">Kiel sklavo, kiu sopiras al ombro,<br>
               Kaj kiel dungito, kiu atendas sian pagon,</span></p>
         <p class="verse_indent"><span class="versenr_indent">3</span> <span class="versetext_indent">Tiel mi ricevis sorte monatojn vantajn,<br>
               Kaj noktoj turmentaj estas nombritaj al mi.</span></p>
         <p class="verse_indent"><span class="versenr_indent">4</span> <span class="versetext_indent">Kiam mi kuŝiĝas, mi diras: Kiam mi leviĝos?<br>
               Sed la vespero fariĝas longa, kaj mi satiĝas de<br>
               maltrankvileco ĝis la tagiĝo.</span></p>
         <p class="verse_indent"><span class="versenr_indent">5</span> <span class="versetext_indent">Mia korpo estas kovrita de vermoj kaj de pecoj da tero;<br>
               Mia haŭto krevis kaj putras.</span></p>
         <p class="verse_indent"><span class="versenr_indent">6</span> <span class="versetext_indent">Miaj tagoj forflugis pli facile, ol bobeno de teksisto,<br>
               Kaj pasis, lasinte nenian esperon.</span></p>
         <p class="verse_indent"><span class="versenr_indent">7</span> <span class="versetext_indent">Memoru, ke mia vivo estas bloveto,<br>
               Ke miaj okuloj ne plu revidos bonon;</span></p>
         <p class="verse_indent"><span class="versenr_indent">8</span> <span class="versetext_indent">Ne plu revidos min okulo de vidanto;<br>
               Vi volos ekrigardi min, sed mi jam ne ekzistos.</span></p>
         <p class="verse_indent"><span class="versenr_indent">9</span> <span class="versetext_indent">Nubo pasas kaj foriras;<br>
               Tiel ne plu revenas tiu, kiu iris en Ŝeolon;</span></p>
         <p class="verse_indent"><span class="versenr_indent">10</span> <span class="versetext_indent">Li ne plu revenas en sian domon;<br>
               Lia loko ne plu rekonos lin.</span></p>
         <p class="verse_indent"><span class="versenr_indent">11</span> <span class="versetext_indent">Tial mi ne detenos mian buŝon;<br>
               Mi parolos en la premiteco de mia spirito,<br>
               Mi plendos en la maldolĉeco de mia animo.</span></p>
         <p class="verse_indent"><span class="versenr_indent">12</span> <span class="versetext_indent">Ĉu mi estas maro aŭ mara monstro,<br>
               Ke Vi starigis gardon por mi?</span></p>
         <p class="verse_indent"><span class="versenr_indent">13</span> <span class="versetext_indent">Kiam mi pensas, ke mia lito min konsolos,<br>
               Ke mia kuŝejo plifaciligos mian suferadon,</span></p>
         <p class="verse_indent"><span class="versenr_indent">14</span> <span class="versetext_indent">Tiam Vi teruras min per sonĝoj,<br>
               Timigas min per vizioj;</span></p>
         <p class="verse_indent"><span class="versenr_indent">15</span> <span class="versetext_indent">Kaj mia animo deziras sufokiĝon,<br>
               Miaj ostoj la morton.</span></p>
         <p class="verse_indent"><span class="versenr_indent">16</span> <span class="versetext_indent">Tedis al mi; ne eterne mi vivu;<br>
               Forlasu min, ĉar miaj tagoj estas vantaĵo.</span></p>
         <p class="verse_indent"><span class="versenr_indent">17</span> <span class="versetext_indent">Kio estas homo, ke Vi faras lin granda,<br>
               Ke Vi zorgas pri li,</span></p>
         <p class="verse_indent"><span class="versenr_indent">18</span> <span class="versetext_indent">Ke Vi rememoras lin ĉiumatene,<br>
               Elprovas lin ĉiumomente?</span></p>
         <p class="verse_indent"><span class="versenr_indent">19</span> <span class="versetext_indent">Kial Vi ne deturnas Vin de mi,<br>
               Ne lasas min libera eĉ tiom, ke mi povu engluti mian<br>
               salivon?</span></p>
         <p class="verse_indent"><span class="versenr_indent">20</span> <span class="versetext_indent">Se mi pekis, kion mi per tio faris al Vi, ho gardanto de la<br>
               homoj?<br>
               Kial Vi faris min celo de Viaj atakoj,<br>
               Ke mi fariĝis ŝarĝo por mi mem?</span></p>
         <p class="verse_indent"><span class="versenr_indent">21</span> <span class="versetext_indent">Kaj kial Vi ne deprenas mian pekon, ne pardonas mian<br>
               malbonagon?<br>
               Jen mi ja baldaŭ kuŝos en la tero;<br>
               Kaj kiam Vi morgaŭ serĉos min, mi ne ekzistos.</span></p>
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj ekparolis Bildad, la Ŝuĥano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Kiel longe vi tiel parolos,<br>
               Kaj la vortoj de via buŝo estos kiel forta vento?</span></p>
         <p class="verse_indent"><span class="versenr_indent">3</span> <span class="versetext_indent">Ĉu Dio falsas la juĝon?<br>
               Ĉu la Plejpotenculo falsas la justecon?</span></p>
         <p class="verse_indent"><span class="versenr_indent">4</span> <span class="versetext_indent">Se viaj filoj pekis kontraŭ Li,<br>
               Li forpuŝis ilin pro ilia malbonago.</span></p>
         <p class="verse_indent"><span class="versenr_indent">5</span> <span class="versetext_indent">Se vi serĉas Dion<br>
               Kaj petegas la Plejpotenculon,</span></p>
         <p class="verse_indent"><span class="versenr_indent">6</span> <span class="versetext_indent">Se vi estas pura kaj pia,<br>
               Li maldormos super vi,<br>
               Kaj restarigos la bonstaton en via virta loĝejo.</span></p>
         <p class="verse_indent"><span class="versenr_indent">7</span> <span class="versetext_indent">Kaj se via komenco estis malgranda,<br>
               Via estonteco forte kreskos.</span></p>
         <p class="verse_indent"><span class="versenr_indent">8</span> <span class="versetext_indent">Ĉar demandu la antaŭajn generaciojn,<br>
               Kaj primeditu tion, kion esploris iliaj patroj;</span></p>
         <p class="verse_indent"><span class="versenr_indent">9</span> <span class="versetext_indent">Ĉar ni estas de hieraŭ, kaj ni nenion scias;<br>
               Nia vivo sur la tero estas nur ombro.</span></p>
         <p class="verse_indent"><span class="versenr_indent">10</span> <span class="versetext_indent">Ili instruos vin, diros al vi,<br>
               Kaj el sia koro elirigos vortojn.</span></p>
         <p class="verse_indent"><span class="versenr_indent">11</span> <span class="versetext_indent">Ĉu povas kreski kano sen malsekeco?<br>
               Ĉu kreskas junko sen akvo?</span></p>
         <p class="verse_indent"><span class="versenr_indent">12</span> <span class="versetext_indent">En tia okazo ĝi velksekiĝas pli frue ol ĉiu herbo,<br>
               Kiam ĝi estas ankoraŭ en sia freŝeco,<br>
               Kiam ĝi ankoraŭ ne estas detranĉita.</span></p>
         <p class="verse_indent"><span class="versenr_indent">13</span> <span class="versetext_indent">Tiaj estas la vojoj de ĉiuj, kiuj forgesas Dion;<br>
               Kaj pereas la espero de hipokritulo,</span></p>
         <p class="verse_indent"><span class="versenr_indent">14</span> <span class="versetext_indent">Kies fido dehakiĝas,<br>
               Kaj kies espero estas araneaĵo.</span></p>
         <p class="verse_indent"><span class="versenr_indent">15</span> <span class="versetext_indent">Li apogas sin al sia domo, sed ne restos staranta;<br>
               Li ekkaptos ĝin, sed ne povos sin teni.</span></p>
         <p class="verse_indent"><span class="versenr_indent">16</span> <span class="versetext_indent">Li estis verda antaŭ la suno,<br>
               Kaj super lia ĝardeno etendiĝas liaj branĉoj;</span></p>
         <p class="verse_indent"><span class="versenr_indent">17</span> <span class="versetext_indent">Amase plektiĝas liaj radikoj,<br>
               Inter ŝtonoj ili tenas sin forte;</span></p>
         <p class="verse_indent"><span class="versenr_indent">18</span> <span class="versetext_indent">Sed kiam oni elŝiras lin el lia loko,<br>
               Ĝi malkonfesas lin: Mi vin ne vidis.</span></p>
         <p class="verse_indent"><span class="versenr_indent">19</span> <span class="versetext_indent">Tia estas la ĝojo de lia vivo;<br>
               Kaj el la tero kreskas aliaj.</span></p>
         <p class="verse_indent"><span class="versenr_indent">20</span> <span class="versetext_indent">Vidu, Dio ne forpuŝas virtulon<br>
               Kaj ne subtenas la manon de malpiuloj.</span></p>
         <p class="verse_indent"><span class="versenr_indent">21</span> <span class="versetext_indent">Li plenigos ankoraŭ vian buŝon per rido<br>
               Kaj viajn lipojn per ĝojkrioj.</span></p>
         <p class="verse_indent"><span class="versenr_indent">22</span> <span class="versetext_indent">Viaj malamantoj kovriĝos per honto;<br>
               Sed la tendo de malpiuloj malaperos.</span></p>
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Certe, mi scias, ke tiel estas;<br>
               Kaj kiel povas homo esti prava koncerne Dion?</span></p>
         <p class="verse_indent"><span class="versenr_indent">3</span> <span class="versetext_indent">Se li volus havi kun Li juĝan disputon,<br>
               Li ne povus respondi al Li eĉ unu kontraŭ mil.</span></p>
         <p class="verse_indent"><span class="versenr_indent">4</span> <span class="versetext_indent">Li estas saĝa per Sia koro kaj potenca per Sia forto;<br>
               Kiu kuraĝus stari kontraŭ Li kaj restus sendifekta?</span></p>
         <p class="verse_indent"><span class="versenr_indent">5</span> <span class="versetext_indent">Li forŝovas montojn, kaj ili eĉ ne rimarkas,<br>
               Ke Li renversis ilin en Sia kolero;</span></p>
         <p class="verse_indent"><span class="versenr_indent">6</span> <span class="versetext_indent">Li skuas la teron de ĝia loko,<br>
               Ke ĝiaj kolonoj tremas;</span></p>
         <p class="verse_indent"><span class="versenr_indent">7</span> <span class="versetext_indent">Li diras al la suno, kaj ĝi ne leviĝas,<br>
               Kaj la stelojn Li sigelfermas;</span></p>
         <p class="verse_indent"><span class="versenr_indent">8</span> <span class="versetext_indent">Li sola etendas la ĉielon,<br>
               Kaj Li iras sur la altaĵoj de la maro;</span></p>
         <p class="verse_indent"><span class="versenr_indent">9</span> <span class="versetext_indent">Li kreis la Grandan Ursinon, Orionon, kaj Plejadojn,<br>
               Kaj la stelojn de la sudo;</span></p>
         <p class="verse_indent"><span class="versenr_indent">10</span> <span class="versetext_indent">Li faras neesploreblajn grandaĵojn,<br>
               Kaj nekalkuleblajn mirindaĵojn.</span></p>
         <p class="verse_indent"><span class="versenr_indent">11</span> <span class="versetext_indent">Jen Li preteriros preter mi, kaj mi tion eĉ ne vidos;<br>
               Li pasos, kaj mi eĉ ne rimarkos Lin.</span></p>
         <p class="verse_indent"><span class="versenr_indent">12</span> <span class="versetext_indent">Kiam Li kaptas, kiu malpermesus al Li?<br>
               Kiu dirus al Li: Kion Vi faras?</span></p>
         <p class="verse_indent"><span class="versenr_indent">13</span> <span class="versetext_indent">Li estas Dio, kaj Lian koleron oni ne povas haltigi;<br>
               Sub Li fleksiĝas la helpantoj de Rahab.</span></p>
         <p class="verse_indent"><span class="versenr_indent">14</span> <span class="versetext_indent">Des pli ĉu mi povus respondi al Li,<br>
               Ĉu mi povus elekti vortojn kontraŭ Li?</span></p>
         <p class="verse_indent"><span class="versenr_indent">15</span> <span class="versetext_indent">Eĉ se mi estus prava, mi ne respondus;<br>
               Sed mi nur petegus mian juĝanton.</span></p>
         <p class="verse_indent"><span class="versenr_indent">16</span> <span class="versetext_indent">Se mi vokus kaj Li respondus,<br>
               Mi ne kredus, ke Li aŭdis mian voĉon,</span></p>
         <p class="verse_indent"><span class="versenr_indent">17</span> <span class="versetext_indent">Li, kiu povas frakasi min per ventego<br>
               Kaj fari al mi senkulpe multe da vundoj.</span></p>
         <p class="verse_indent"><span class="versenr_indent">18</span> <span class="versetext_indent">Li ne permesas al mi trankviligi mian spiriton,<br>
               Sed Li satigas min per maldolĉo.</span></p>
         <p class="verse_indent"><span class="versenr_indent">19</span> <span class="versetext_indent">Se oni volas forton, Li estas potenca;<br>
               Se oni volas juĝon, kiu alvokos min?</span></p>
         <p class="verse_indent"><span class="versenr_indent">20</span> <span class="versetext_indent">Se mi montros mian pravecon, mia propra buŝo min kondamnos;<br>
               Se mi montros min virtulo, Li montros min malbonagulo.</span></p>
         <p class="verse_indent"><span class="versenr_indent">21</span> <span class="versetext_indent">Mi estas senkulpa; mi ne zorgas pri mia animo,<br>
               Mi abomenas mian vivon.</span></p>
         <p class="verse_indent"><span class="versenr_indent">22</span> <span class="versetext_indent">Ĉio estas egala; tial mi diras:<br>
               Senkulpulon kaj malpiulon Li ambaŭ pereigas.</span></p>
         <p class="verse_indent"><span class="versenr_indent">23</span> <span class="versetext_indent">Kiam vipo subite ekbatas,<br>
               Li ridas ĉe la elprovado de senkulpuloj.</span></p>
         <p class="verse_indent"><span class="versenr_indent">24</span> <span class="versetext_indent">La tero estas transdonita en la manon de malpiulo;<br>
               La vizaĝon de ĝiaj juĝistoj Li kovras.<br>
               Se ne Li, tiam kiu?</span></p>
         <p class="verse_indent"><span class="versenr_indent">25</span> <span class="versetext_indent">Miaj tagoj estis pli rapidpiedaj ol kuristo;<br>
               Ili forkuris, ne vidis bonon;</span></p>
         <p class="verse_indent"><span class="versenr_indent">26</span> <span class="versetext_indent">Ili forkuris, kiel ŝipetoj el kano,<br>
               Kiel aglo flugas al manĝotaĵo.</span></p>
         <p class="verse_indent"><span class="versenr_indent">27</span> <span class="versetext_indent">Se mi ekpensas: Mi forgesos mian plendon,<br>
               Mi farlasos mian mienon, kaj mi min gajigos:</span></p>
         <p class="verse_indent"><span class="versenr_indent">28</span> <span class="versetext_indent">Tiam mi ektremas pro ĉiuj miaj suferoj;<br>
               Mi scias, ke Vi ne rigardos min kiel senkulpan.</span></p>
         <p class="verse_indent"><span class="versenr_indent">29</span> <span class="versetext_indent">Mi restos ja malprava;<br>
               Por kio do mi vane min turmentas?</span></p>
         <p class="verse_indent"><span class="versenr_indent">30</span> <span class="versetext_indent">Se mi lavus min per neĝa akvo<br>
               Kaj purigus miajn manojn per lesivo,</span></p>
         <p class="verse_indent"><span class="versenr_indent">31</span> <span class="versetext_indent">Eĉ tiam Vi trempus min en koto,<br>
               Kaj miaj vestoj min abomenus.</span></p>
         <p class="verse_indent"><span class="versenr_indent">32</span> <span class="versetext_indent">Ĉar Li ne estas homo simile al mi,<br>
               Ke mi povu respondi al Li,<br>
               Ke ni povu ambaŭ iri al juĝo.</span></p>
         <p class="verse_indent"><span class="versenr_indent">33</span> <span class="versetext_indent">Ne ekzistas inter ni arbitracianto,<br>
               Kiu povus meti sian manon sur nin ambaŭ.</span></p>
         <p class="verse_indent"><span class="versenr_indent">34</span> <span class="versetext_indent">Li forigu de mi Sian vergon,<br>
               Kaj Lia teruro ne timigu min;</span></p>
         <p class="verse_indent"><span class="versenr_indent">35</span> <span class="versetext_indent">Tiam mi ekparolos, kaj ne timos Lin,<br>
               Ĉar ne tia mi estas en mi mem.</span></p>
      </p>
      <div class="dist_chapter"></div>
      <h3 class="chapternr">10</h3>
      <p class="indent">
         <p class="indent_first">Tedis al mia animo mia vivo;<br>
            Mi fordonos min al mia plendado;<br>
            Mi parolos en la malĝojeco de mia animo.
         </p>
         <p class="verse_indent"><span class="versenr_indent">2</span> <span class="versetext_indent">Mi diros al Dio: Ne kondamnu min,<br>
               Sciigu al mi, pro kio Vi malpacas kontraŭ mi.</span></p>
         <p class="verse_indent"><span class="versenr_indent">3</span> <span class="versetext_indent">Ĉu Vi trovas tion bona, ke Vi turmentas,<br>
               Ke Vi forpuŝas la laboritaĵon de Viaj manoj,<br>
               Sendas brilon sur la entreprenon de malpiuloj?</span></p>
         <p class="verse_indent"><span class="versenr_indent">4</span> <span class="versetext_indent">Ĉu Vi havas okulojn karnajn,<br>
               Kaj ĉu Vi rigardas, kiel homo rigardas?</span></p>
         <p class="verse_indent"><span class="versenr_indent">5</span> <span class="versetext_indent">Ĉu Viaj tagoj estas kiel la tagoj de homo,<br>
               Aŭ ĉu Viaj jaroj estas kiel la vivtempo de homo,</span></p>
         <p class="verse_indent"><span class="versenr_indent">6</span> <span class="versetext_indent">Ke Vi serĉas mian kulpon<br>
               Kaj penas trovi mian pekon,</span></p>
         <p class="verse_indent"><span class="versenr_indent">7</span> <span class="versetext_indent">Kvankam Vi scias, ke mi ne estas malbonagulo,<br>
               Sed el Via mano neniu povas savi?</span></p>
         <p class="verse_indent"><span class="versenr_indent">8</span> <span class="versetext_indent">Viaj manoj min formis kaj faris min tutan ĉirkaŭe,<br>
               Kaj tamen Vi min pereigas!</span></p>
         <p class="verse_indent"><span class="versenr_indent">9</span> <span class="versetext_indent">Rememoru, ke kiel argilon Vi min prilaboris;<br>
               Kaj Vi returne faros min polvo.</span></p>
         <p class="verse_indent"><span class="versenr_indent">10</span> <span class="versetext_indent">Vi elverŝis ja min kiel lakton,<br>
               Kaj kiel fromaĝon Vi min kundensigis.</span></p>
         <p class="verse_indent"><span class="versenr_indent">11</span> <span class="versetext_indent">Per haŭto kaj karno Vi min vestis,<br>
               Per ostoj kaj tendenoj Vi min plektis.</span></p>
         <p class="verse_indent"><span class="versenr_indent">12</span> <span class="versetext_indent">Vivon kaj bonon Vi donis al mi,<br>
               Kaj Via prizorgado gardis mian spiriton.</span></p>
         <p class="verse_indent"><span class="versenr_indent">13</span> <span class="versetext_indent">Sed ĉi tion Vi kaŝis en Via koro;<br>
               Mi scias, ke Vi tion intencis:</span></p>
         <p class="verse_indent"><span class="versenr_indent">14</span> <span class="versetext_indent">Se mi pekos, Vi tion rimarkos sur mi,<br>
               Kaj mian pekon Vi ne lasos senpuna.</span></p>
         <p class="verse_indent"><span class="versenr_indent">15</span> <span class="versetext_indent">Se mi agis malbone, ve al mi!<br>
               Se mi estas prava, mi ne povas tamen levi mian kapon,<br>
               Estante tute humiligita<br>
               Kaj vidante mian mizeron.</span></p>
         <p class="verse_indent"><span class="versenr_indent">16</span> <span class="versetext_indent">Se ĝi leviĝas, Vi ĉasas min kiel leono,<br>
               Kaj denove montras sur mi Vian mirindan potencon.</span></p>
         <p class="verse_indent"><span class="versenr_indent">17</span> <span class="versetext_indent">Vi elmetas kontraŭ mi novajn atestojn,<br>
               Plifortigas Vian koleron kontraŭ mi;<br>
               Nova armeo min atakas.</span></p>
         <p class="verse_indent"><span class="versenr_indent">18</span> <span class="versetext_indent">Por kio Vi elirigis min el la ventro?<br>
               Ho, se mi estus pereinta, ke nenies okulo min vidu!</span></p>
         <p class="verse_indent"><span class="versenr_indent">19</span> <span class="versetext_indent">Tiam mi estus kiel ne estinta;<br>
               El la ventro mi estus transportita en la tombon.</span></p>
         <p class="verse_indent"><span class="versenr_indent">20</span> <span class="versetext_indent">Mia vivo estas ja mallonga;<br>
               Ĉesu do, lasu min libera, por ke mi iom revigliĝu,</span></p>
         <p class="verse_indent"><span class="versenr_indent">21</span> <span class="versetext_indent">Antaŭ ol mi foriros senrevene<br>
               En la landon de mallumo kaj de morta ombro,</span></p>
         <p class="verse_indent"><span class="versenr_indent">22</span> <span class="versetext_indent">En la landon, kie la lumo estas kiel mallumo,<br>
               Kie estas morta ombro kaj senordeco,<br>
               Kie estas lume kiel en mallumego.</span></p>
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj ekparolis Cofar, la Naamano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĉu kontraŭ multe da vortoj oni ne povas doni respondon?<br>
               Kaj ĉu tiu, kiu multe parolas, estas prava?</span></p>
         <p class="verse_indent"><span class="versenr_indent">3</span> <span class="versetext_indent">Ĉu via senenhava parolado devas silentigi la homojn,<br>
               Por ke vi mokinsultu kaj neniu vin hontigu?</span></p>
         <p class="verse_indent"><span class="versenr_indent">4</span> <span class="versetext_indent">Vi diras: Mia opinio estas ĝusta,<br>
               Kaj mi estas pura antaŭ Viaj okuloj.</span></p>
         <p class="verse_indent"><span class="versenr_indent">5</span> <span class="versetext_indent">Sed ho, se Dio ekparolus,<br>
               Kaj malfermus antaŭ vi Siajn lipojn,</span></p>
         <p class="verse_indent"><span class="versenr_indent">6</span> <span class="versetext_indent">Kaj malkaŝus antaŭ vi la sekretojn de la saĝo,<br>
               Kiu havas multoblan forton!<br>
               Sciu, ke ne ĉiujn viajn pekojn Dio rememoras.</span></p>
         <p class="verse_indent"><span class="versenr_indent">7</span> <span class="versetext_indent">Ĉu vi povas eltrovi la esencon de Dio?<br>
               Ĉu vi povas plene kompreni la perfektecon de la<br>
               Plejpotenculo?</span></p>
         <p class="verse_indent"><span class="versenr_indent">8</span> <span class="versetext_indent">Tio estas pli alta ol la ĉielo;<br>
               Kion vi povas fari?<br>
               Tio estas pli profunda ol Ŝeol;<br>
               Kion vi povas ekscii?</span></p>
         <p class="verse_indent"><span class="versenr_indent">9</span> <span class="versetext_indent">Pli longa ol la tero estas ĝia mezuro,<br>
               Kaj pli larĝa ol la maro.</span></p>
         <p class="verse_indent"><span class="versenr_indent">10</span> <span class="versetext_indent">Se Li preteriros, kaj fermos, kaj faros juĝon,<br>
               Tiam kiu repuŝos Lin?</span></p>
         <p class="verse_indent"><span class="versenr_indent">11</span> <span class="versetext_indent">Ĉar Li konas la homojn malvirtajn;<br>
               Li vidas la malbonagojn, kiujn oni ne rimarkas.</span></p>
         <p class="verse_indent"><span class="versenr_indent">12</span> <span class="versetext_indent">Eĉ vanta homo devas kompreni,<br>
               Eĉ homo, kiu naskiĝis sovaĝulo.</span></p>
         <p class="verse_indent"><span class="versenr_indent">13</span> <span class="versetext_indent">Se vi aranĝas vian koron<br>
               Kaj etendas al Li viajn manojn;</span></p>
         <p class="verse_indent"><span class="versenr_indent">14</span> <span class="versetext_indent">Se vi forigas la malvirton, kiu estas en via mano,<br>
               Kaj vi ne permesos al malbonaĵoj resti en via tendo:</span></p>
         <p class="verse_indent"><span class="versenr_indent">15</span> <span class="versetext_indent">Tiam vi povos levi vian vizaĝon sen difekto;<br>
               Vi estos firma kaj ne timos.</span></p>
         <p class="verse_indent"><span class="versenr_indent">16</span> <span class="versetext_indent">Tiam vi forgesos mizeron;<br>
               Vi rememoros ĝin kiel forfluintan akvon.</span></p>
         <p class="verse_indent"><span class="versenr_indent">17</span> <span class="versetext_indent">Kaj via vivo leviĝos pli hele ol la tagmezo,<br>
               La mallumo fariĝos kiel mateno.</span></p>
         <p class="verse_indent"><span class="versenr_indent">18</span> <span class="versetext_indent">Kaj vi estos trankvila, ĉar ekzistas espero;<br>
               Vi rigardos ĉirkaŭen, kaj iros dormi en sendanĝereco.</span></p>
         <p class="verse_indent"><span class="versenr_indent">19</span> <span class="versetext_indent">Vi kuŝos, kaj neniu vin timigos;<br>
               Kaj multaj serĉos vian favoron.</span></p>
         <p class="verse_indent"><span class="versenr_indent">20</span> <span class="versetext_indent">Sed la okuloj de malpiuloj konsumiĝos,<br>
               Pereos por ili la rifuĝo,<br>
               Kaj ilia espero elspiros sian vivon.</span></p>
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Certe, vi solaj estas homoj,<br>
               Kaj kun vi mortos la saĝo.</span></p>
         <p class="verse_indent"><span class="versenr_indent">3</span> <span class="versetext_indent">Mi ankaŭ havas koron, kiel vi;<br>
               Mi ne estas malpli valora ol vi;<br>
               Kiu ne povas paroli tiele?</span></p>
         <p class="verse_indent"><span class="versenr_indent">4</span> <span class="versetext_indent">Mi fariĝis mokataĵo por mia amiko,<br>
               Mi, kiu vokadis al Dio kaj estis aŭskultata;<br>
               Virtulo kaj senkulpulo fariĝis mokataĵo;</span></p>
         <p class="verse_indent"><span class="versenr_indent">5</span> <span class="versetext_indent">Malestimata lucerneto li estas antaŭ la pensoj de feliĉuloj,<br>
               Pretigita por migrantoj.</span></p>
         <p class="verse_indent"><span class="versenr_indent">6</span> <span class="versetext_indent">Bonstataj estas la tendoj de rabistoj,<br>
               Kaj sendanĝerecon havas la incitantoj de Dio,<br>
               Tiuj, kiuj portas Dion en sia mano.</span></p>
         <p class="verse_indent"><span class="versenr_indent">7</span> <span class="versetext_indent">Vere, demandu la brutojn, kaj ili instruos vin;<br>
               La birdojn de la ĉielo, kaj ili diros al vi;</span></p>
         <p class="verse_indent"><span class="versenr_indent">8</span> <span class="versetext_indent">Aŭ parolu kun la tero, kaj ĝi klarigos al vi;<br>
               Kaj rakontos al vi la fiŝoj de la maro.</span></p>
         <p class="verse_indent"><span class="versenr_indent">9</span> <span class="versetext_indent">Kiu ne ekscius el ĉio ĉi tio,<br>
               Ke la mano de la Eternulo tion faris,</span></p>
         <p class="verse_indent"><span class="versenr_indent">10</span> <span class="versetext_indent">De Tiu, en kies mano estas la animo de ĉio vivanta<br>
               Kaj la spirito de ĉiu homa karno?</span></p>
         <p class="verse_indent"><span class="versenr_indent">11</span> <span class="versetext_indent">La orelo esploras ja la parolon,<br>
               Kaj la palato gustumas al si la manĝaĵon.</span></p>
         <p class="verse_indent"><span class="versenr_indent">12</span> <span class="versetext_indent">La maljunuloj posedas saĝon,<br>
               Kaj la grandaĝuloj kompetentecon.</span></p>
         <p class="verse_indent"><span class="versenr_indent">13</span> <span class="versetext_indent">Ĉe Li estas la saĝo kaj la forto;<br>
               Ĉe Li estas konsilo kaj kompetenteco.</span></p>
         <p class="verse_indent"><span class="versenr_indent">14</span> <span class="versetext_indent">Kion Li detruas, tio ne rekonstruiĝas;<br>
               Kiun Li enŝlosos, tiu ne liberiĝos.</span></p>
         <p class="verse_indent"><span class="versenr_indent">15</span> <span class="versetext_indent">Kiam Li digas la akvon, ĝi elsekiĝas;<br>
               Kiam Li fluigas ĝin, ĝi renversas la teron.</span></p>
         <p class="verse_indent"><span class="versenr_indent">16</span> <span class="versetext_indent">Ĉe Li estas potenco kaj forto;<br>
               Lia estas tiu, kiu eraras, kaj tiu, kiu erarigas.</span></p>
         <p class="verse_indent"><span class="versenr_indent">17</span> <span class="versetext_indent">Li irigas konsilistojn kiel erarvagantojn,<br>
               Kaj la juĝistojn Li faras malsaĝaj.</span></p>
         <p class="verse_indent"><span class="versenr_indent">18</span> <span class="versetext_indent">La ligilojn de reĝoj Li malligas,<br>
               Kaj Li ligas per zono iliajn lumbojn.</span></p>
         <p class="verse_indent"><span class="versenr_indent">19</span> <span class="versetext_indent">Li erarvagigas la pastrojn<br>
               Kaj faligas la potenculojn.</span></p>
         <p class="verse_indent"><span class="versenr_indent">20</span> <span class="versetext_indent">Li mutigas la lipojn de fidinduloj<br>
               Kaj forprenas de maljunuloj la prudenton.</span></p>
         <p class="verse_indent"><span class="versenr_indent">21</span> <span class="versetext_indent">Li verŝas honton sur eminentulojn<br>
               Kaj malfirmigas la zonon de potenculoj.</span></p>
         <p class="verse_indent"><span class="versenr_indent">22</span> <span class="versetext_indent">Li malkovras profundaĵon el meze de mallumo,<br>
               Kaj mortan ombron Li elirigas en la lumon.</span></p>
         <p class="verse_indent"><span class="versenr_indent">23</span> <span class="versetext_indent">Li grandigas naciojn kaj pereigas ilin,<br>
               Disvastigas naciojn kaj forpelas ilin.</span></p>
         <p class="verse_indent"><span class="versenr_indent">24</span> <span class="versetext_indent">Li senkuraĝigas la ĉefojn de la popolo de la lando<br>
               Kaj erarvagigas ilin en dezerto senvoja;</span></p>
         <p class="verse_indent"><span class="versenr_indent">25</span> <span class="versetext_indent">Ili palpas en mallumo, en senlumeco;<br>
               Kaj Li ŝanceliĝigas ilin kiel ebriuloj.</span></p>
      </p>
      <div class="dist_chapter"></div>
      <h3 class="chapternr">13</h3>
      <p class="indent">
         <p class="indent_first">Ĉion ĉi tion mia okulo vidis,<br>
            Mia orelo aŭdis kaj komprenis.
         </p>
         <p class="verse_indent"><span class="versenr_indent">2</span> <span class="versetext_indent">Kion vi scias, mi ankaŭ scias;<br>
               Kaj mi ne estas malpli valora ol vi.</span></p>
         <p class="verse_indent"><span class="versenr_indent">3</span> <span class="versetext_indent">Sed mi volus paroli kun la Plejpotenculo,<br>
               Mi dezirus disputi kun Dio.</span></p>
         <p class="verse_indent"><span class="versenr_indent">4</span> <span class="versetext_indent">Tamen vi komentarias malvere,<br>
               Vi ĉiuj estas senutilaj kuracistoj.</span></p>
         <p class="verse_indent"><span class="versenr_indent">5</span> <span class="versetext_indent">Ho, se vi silentus,<br>
               Tio estus saĝeco de via flanko.</span></p>
         <p class="verse_indent"><span class="versenr_indent">6</span> <span class="versetext_indent">Aŭskultu do mian moralinstruon,<br>
               Kaj atentu la defendan parolon de mia buŝo.</span></p>
         <p class="verse_indent"><span class="versenr_indent">7</span> <span class="versetext_indent">Ĉu pro Dio vi volas paroli malveron,<br>
               Kaj pro Li paroli falsaĵon?</span></p>
         <p class="verse_indent"><span class="versenr_indent">8</span> <span class="versetext_indent">Ĉu vi volas esti personfavoraj al Li,<br>
               Aŭ pro Dio vi volas disputi?</span></p>
         <p class="verse_indent"><span class="versenr_indent">9</span> <span class="versetext_indent">Ĉu estos bone, kiam Li esploros vin?<br>
               Ĉu vi volas trompi Lin, kiel oni trompas homon?</span></p>
         <p class="verse_indent"><span class="versenr_indent">10</span> <span class="versetext_indent">Li certe vin punos,<br>
               Se vi sekrete estos personfavoraj.</span></p>
         <p class="verse_indent"><span class="versenr_indent">11</span> <span class="versetext_indent">Ĉu Lia majesto ne konfuzas vin?<br>
               Ĉu ne falas sur vin timo antaŭ Li?</span></p>
         <p class="verse_indent"><span class="versenr_indent">12</span> <span class="versetext_indent">Viaj memorigoj estas sentencoj polvaj,<br>
               Via bastionoj estas amasoj da argilo.</span></p>
         <p class="verse_indent"><span class="versenr_indent">13</span> <span class="versetext_indent">Silentu antaŭ mi, kaj parolos mi,<br>
               Kio ajn trafos min.</span></p>
         <p class="verse_indent"><span class="versenr_indent">14</span> <span class="versetext_indent">Por kio mi portu mian karnon en miaj dentoj<br>
               Kaj metu mian animon en mian manon?</span></p>
         <p class="verse_indent"><span class="versenr_indent">15</span> <span class="versetext_indent">Li ja mortigos min, kaj mi ne havas esperon;<br>
               Sed pri mia konduto mi volas disputi antaŭ Li.</span></p>
         <p class="verse_indent"><span class="versenr_indent">16</span> <span class="versetext_indent">Tio jam estos savo por mi,<br>
               Ĉar ne hipokritulo venos antaŭ Lin.</span></p>
         <p class="verse_indent"><span class="versenr_indent">17</span> <span class="versetext_indent">Aŭskultu mian parolon<br>
               Kaj mian klarigon antaŭ viaj oreloj.</span></p>
         <p class="verse_indent"><span class="versenr_indent">18</span> <span class="versetext_indent">Jen mi pretigis juĝan aferon;<br>
               Mi scias, ke mi montriĝos prava.</span></p>
         <p class="verse_indent"><span class="versenr_indent">19</span> <span class="versetext_indent">Kiu povas procesi kontraŭ mi?<br>
               Tiam mi eksilentus kaj mortus.</span></p>
         <p class="verse_indent"><span class="versenr_indent">20</span> <span class="versetext_indent">Nur du aferojn ne faru al mi,<br>
               Tiam mi ne kaŝos min antaŭ Via vizaĝo:</span></p>
         <p class="verse_indent"><span class="versenr_indent">21</span> <span class="versetext_indent">Malproksimigu de mi Vian manon,<br>
               Kaj Via teruro ne timigu min.</span></p>
         <p class="verse_indent"><span class="versenr_indent">22</span> <span class="versetext_indent">Tiam voku, kaj mi respondos;<br>
               Aŭ mi parolos, kaj Vi respondu al mi.</span></p>
         <p class="verse_indent"><span class="versenr_indent">23</span> <span class="versetext_indent">Kiom da malbonagoj kaj pekoj estas sur mi?<br>
               Sciigu al mi miajn krimojn kaj pekojn.</span></p>
         <p class="verse_indent"><span class="versenr_indent">24</span> <span class="versetext_indent">Kial Vi kaŝas Vian vizaĝon<br>
               Kaj rigardas min kiel Vian malamikon?</span></p>
         <p class="verse_indent"><span class="versenr_indent">25</span> <span class="versetext_indent">Ĉu Vi volas montri Vian forton kontraŭ deŝirita folio?<br>
               Kaj ĉu sekiĝintan pajleron Vi volas persekuti?</span></p>
         <p class="verse_indent"><span class="versenr_indent">26</span> <span class="versetext_indent">Ĉar Vi skribas kontraŭ mi maldolĉaĵon<br>
               Kaj venigas sur min la pekojn de mia juneco.</span></p>
         <p class="verse_indent"><span class="versenr_indent">27</span> <span class="versetext_indent">Vi metis miajn piedojn en ŝtipon,<br>
               Vi observas ĉiujn miajn vojojn,<br>
               Kaj Vi observas la plandojn de miaj piedoj;</span></p>
         <p class="verse_indent"><span class="versenr_indent">28</span> <span class="versetext_indent">Dum mi ja disfalas kiel putraĵo,<br>
               Kiel vesto dismanĝita de tineoj.</span></p>
      </p>
      <div class="dist_chapter"></div>
      <h3 class="chapternr">14</h3>
      <p class="indent">
         <p class="indent_first">Homo, naskita de virino,<br>
            Havas mallongan vivon kaj abundon da afliktoj.
         </p>
         <p class="verse_indent"><span class="versenr_indent">2</span> <span class="versetext_indent">Kiel floro li elkreskas kaj velkas;<br>
               Li forkuras kiel ombro kaj ne restas.</span></p>
         <p class="verse_indent"><span class="versenr_indent">3</span> <span class="versetext_indent">Kaj kontraŭ tia Vi malfermas Viajn okulojn,<br>
               Kaj min Vi vokas al juĝo kun Vi!</span></p>
         <p class="verse_indent"><span class="versenr_indent">4</span> <span class="versetext_indent">Ĉu povas purulo deveni de malpurulo? Neniu.</span></p>
         <p class="verse_indent"><span class="versenr_indent">5</span> <span class="versetext_indent">Se liaj tagoj estas difinitaj, la nombro de liaj monatoj<br>
               estas ĉe Vi;<br>
               Vi difinis lian limon, kiun li ne transpasos.</span></p>
         <p class="verse_indent"><span class="versenr_indent">6</span> <span class="versetext_indent">Deturnu do Vin de li, ke li estu trankvila,<br>
               Ĝis venos lia tempo, kiun li sopiras kiel dungito.</span></p>
         <p class="verse_indent"><span class="versenr_indent">7</span> <span class="versetext_indent">Arbo havas esperon, se ĝi estas dehakita, ke ĝi denove<br>
               ŝanĝiĝos,<br>
               Kaj ĝi ne ĉesos kreskigi branĉojn.</span></p>
         <p class="verse_indent"><span class="versenr_indent">8</span> <span class="versetext_indent">Se ĝia radiko maljuniĝis en la tero,<br>
               Kaj ĝia trunko mortas en polvo,</span></p>
         <p class="verse_indent"><span class="versenr_indent">9</span> <span class="versetext_indent">Tamen, eksentinte la odoron de akvo, ĝi denove verdiĝas,<br>
               Kaj kreskas plue, kvazaŭ ĵus plantita.</span></p>
         <p class="verse_indent"><span class="versenr_indent">10</span> <span class="versetext_indent">Sed homo mortas kaj malaperas;<br>
               Kiam la homo finiĝis, kie li estas?</span></p>
         <p class="verse_indent"><span class="versenr_indent">11</span> <span class="versetext_indent">Forfluas la akvo el lago,<br>
               Kaj rivero elĉerpiĝas kaj elsekiĝas:</span></p>
         <p class="verse_indent"><span class="versenr_indent">12</span> <span class="versetext_indent">Tiel homo kuŝiĝas, kaj ne plu leviĝas;<br>
               Tiel longe, kiel la ĉielo ekzistas, ili ne plu vekiĝos,<br>
               Nek revigliĝos el sia dormado.</span></p>
         <p class="verse_indent"><span class="versenr_indent">13</span> <span class="versetext_indent">Ho, se Vi kaŝus min en Ŝeol,<br>
               Se Vi kaŝus min ĝis la momento, kiam pasos Via kolero,<br>
               Se Vi difinus por mi templimon kaj poste rememorus min!</span></p>
         <p class="verse_indent"><span class="versenr_indent">14</span> <span class="versetext_indent">Kiam homo mortas, ĉu li poste povas reviviĝi?<br>
               Dum la tuta tempo de mia batalado mi atendus,<br>
               Ĝis venos mia forŝanĝo.</span></p>
         <p class="verse_indent"><span class="versenr_indent">15</span> <span class="versetext_indent">Vi vokus, kaj mi respondus al Vi;<br>
               Vi ekdezirus la faritaĵon de Viaj manoj.</span></p>
         <p class="verse_indent"><span class="versenr_indent">16</span> <span class="versetext_indent">Nun Vi kalkulas miajn paŝojn;<br>
               Ne konservu mian pekon;</span></p>
         <p class="verse_indent"><span class="versenr_indent">17</span> <span class="versetext_indent">Sigelu en paketo miajn malbonagojn,<br>
               Kaj kovru mian kulpon.</span></p>
         <p class="verse_indent"><span class="versenr_indent">18</span> <span class="versetext_indent">Sed monto, kiu falas, malaperas;<br>
               Kaj roko forŝoviĝas de sia loko;</span></p>
         <p class="verse_indent"><span class="versenr_indent">19</span> <span class="versetext_indent">Ŝtonojn forlavas la akvo,<br>
               Kaj ĝia disverŝiĝo fordronigas la polvon de la tero:<br>
               Tiel Vi pereigas la esperon de homo.</span></p>
         <p class="verse_indent"><span class="versenr_indent">20</span> <span class="versetext_indent">Vi premas lin ĝis fino, kaj li foriras;<br>
               Li ŝanĝas sian vizaĝon, kaj Vi forigas lin.</span></p>
         <p class="verse_indent"><span class="versenr_indent">21</span> <span class="versetext_indent">Se liaj infanoj estas honorataj, li tion ne scias;<br>
               Se ili estas humiligataj, li tion ne rimarkas.</span></p>
         <p class="verse_indent"><span class="versenr_indent">22</span> <span class="versetext_indent">Nur lia propra korpo lin doloras,<br>
               Nur pri sia propra animo li suferas.</span></p>
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Ekparolis Elifaz, la Temanano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĉu saĝulo povas respondi per ventaj opinioj,<br>
               Kaj plenigi sian ventron per sensencaĵoj?</span></p>
         <p class="verse_indent"><span class="versenr_indent">3</span> <span class="versetext_indent">Vi disputas per vortoj senutilaj,<br>
               Kaj per paroloj, kiuj nenion helpas.</span></p>
         <p class="verse_indent"><span class="versenr_indent">4</span> <span class="versetext_indent">Vi forigas la timon,<br>
               Kaj senvalorigas preĝon antaŭ Dio.</span></p>
         <p class="verse_indent"><span class="versenr_indent">5</span> <span class="versetext_indent">Ĉar via malbonago instigas vian buŝon,<br>
               Kaj vi elektis stilon de maliculoj.</span></p>
         <p class="verse_indent"><span class="versenr_indent">6</span> <span class="versetext_indent">Vin kondamnas via buŝo, ne mi;<br>
               Kaj viaj lipoj atestas kontraŭ vi.</span></p>
         <p class="verse_indent"><span class="versenr_indent">7</span> <span class="versetext_indent">Ĉu vi naskiĝis la unua homo?<br>
               Ĉu vi estas kreita pli frue ol la altaĵoj?</span></p>
         <p class="verse_indent"><span class="versenr_indent">8</span> <span class="versetext_indent">Ĉu vi aŭdis la sekretan decidon de Dio,<br>
               Kaj alkaptis al vi la saĝon?</span></p>
         <p class="verse_indent"><span class="versenr_indent">9</span> <span class="versetext_indent">Kion vi scias tian, kion ni ne scias?<br>
               Kion vi komprenas tian, kio al ni mankas?</span></p>
         <p class="verse_indent"><span class="versenr_indent">10</span> <span class="versetext_indent">Inter ni estas grizuloj kaj maljunuloj,<br>
               Kiuj vivis pli longe ol via patro.</span></p>
         <p class="verse_indent"><span class="versenr_indent">11</span> <span class="versetext_indent">Ĉu tiel malmulte valoras por vi la konsoloj de Dio<br>
               Kaj vorto kvieta?</span></p>
         <p class="verse_indent"><span class="versenr_indent">12</span> <span class="versetext_indent">Kial vin tiel levas via koro,<br>
               Kaj kial tiel palpebrumas viaj okuloj,</span></p>
         <p class="verse_indent"><span class="versenr_indent">13</span> <span class="versetext_indent">Ke vi direktas kontraŭ Dion vian koleron,<br>
               Kaj elirigis el via buŝo tiajn vortojn?</span></p>
         <p class="verse_indent"><span class="versenr_indent">14</span> <span class="versetext_indent">Kio estas homo, ke li povus esti pura<br>
               Kaj ke naskito de virino povus esti prava?</span></p>
         <p class="verse_indent"><span class="versenr_indent">15</span> <span class="versetext_indent">Vidu, inter Liaj sanktuloj ne ĉiuj estas fidindaj,<br>
               Kaj la ĉielo ne estas pura en Liaj okuloj:</span></p>
         <p class="verse_indent"><span class="versenr_indent">16</span> <span class="versetext_indent">Des pli homo, abomeninda kaj malbona,<br>
               Kiu trinkas malbonagojn kiel akvon.</span></p>
         <p class="verse_indent"><span class="versenr_indent">17</span> <span class="versetext_indent">Mi montros al vi, aŭskultu min;<br>
               Kaj kion mi vidis, tion mi rakontos,</span></p>
         <p class="verse_indent"><span class="versenr_indent">18</span> <span class="versetext_indent">Kion saĝuloj diris kaj ne kaŝis antaŭ siaj patroj,</span></p>
         <p class="verse_indent"><span class="versenr_indent">19</span> <span class="versetext_indent">Al kiuj, al ili solaj, estis donita la tero,<br>
               Kaj fremdulo ne trairis meze de ili:</span></p>
         <p class="verse_indent"><span class="versenr_indent">20</span> <span class="versetext_indent">Dum sia tuta vivo malpiulo estas maltrankvila,<br>
               Kaj la nombro de la jaroj de tirano estas kaŝita antaŭ li;</span></p>
         <p class="verse_indent"><span class="versenr_indent">21</span> <span class="versetext_indent">Teruroj sonas en liaj oreloj;<br>
               Meze de paco venas sur lin rabisto.</span></p>
         <p class="verse_indent"><span class="versenr_indent">22</span> <span class="versetext_indent">Li ne esperas, ke li saviĝos el mallumo;<br>
               Kaj li serĉas ĉirkaŭe glavon.</span></p>
         <p class="verse_indent"><span class="versenr_indent">23</span> <span class="versetext_indent">Li vagadas, serĉante panon;<br>
               Li scias, ke preta estas en lia mano la tago de mallumo.</span></p>
         <p class="verse_indent"><span class="versenr_indent">24</span> <span class="versetext_indent">Teruras lin mizero kaj premateco,<br>
               Venkobatas lin kiel reĝo, pretiĝinta por batalo;</span></p>
         <p class="verse_indent"><span class="versenr_indent">25</span> <span class="versetext_indent">Pro tio, ke li etendis sian manon kontraŭ Dion<br>
               Kaj kontraŭstaris al la Plejpotenculo,</span></p>
         <p class="verse_indent"><span class="versenr_indent">26</span> <span class="versetext_indent">Kuris kontraŭ Lin kun fiera kolo,<br>
               Kun dikaj dorsoj de siaj ŝildoj.</span></p>
         <p class="verse_indent"><span class="versenr_indent">27</span> <span class="versetext_indent">Li kovris sian vizaĝon per graso<br>
               Kaj metis sebon sur siajn lumbojn.</span></p>
         <p class="verse_indent"><span class="versenr_indent">28</span> <span class="versetext_indent">Li loĝas en urboj ruinigitaj,<br>
               En domoj ne loĝataj,<br>
               Destinitaj esti ŝtonamasoj.</span></p>
         <p class="verse_indent"><span class="versenr_indent">29</span> <span class="versetext_indent">Li ne restos riĉa, lia bonstato ne teniĝos,<br>
               Kaj lia havaĵo ne disvastiĝos sur la tero.</span></p>
         <p class="verse_indent"><span class="versenr_indent">30</span> <span class="versetext_indent">Li ne forkliniĝos de mallumo;<br>
               Flamo velksekigos liajn branĉojn,<br>
               Kaj Li forigos lin per la blovo de Sia buŝo.</span></p>
         <p class="verse_indent"><span class="versenr_indent">31</span> <span class="versetext_indent">La erarinto ne fidu vantaĵon,<br>
               Ĉar vanta estos lia rekompenco.</span></p>
         <p class="verse_indent"><span class="versenr_indent">32</span> <span class="versetext_indent">Antaŭtempe li finiĝos,<br>
               Kaj lia branĉo ne estos verda.</span></p>
         <p class="verse_indent"><span class="versenr_indent">33</span> <span class="versetext_indent">Lia nematura bero estos deŝirita, kiel ĉe vinbertrunko;<br>
               Kaj lia floro defalos, kiel ĉe olivarbo.</span></p>
         <p class="verse_indent"><span class="versenr_indent">34</span> <span class="versetext_indent">Ĉar la anaro de la hipokrituloj senhomiĝos;<br>
               Kaj fajro ekstermos la tendojn de tiuj, kiuj prenas<br>
               subaĉeton.</span></p>
         <p class="verse_indent"><span class="versenr_indent">35</span> <span class="versetext_indent">Ili gravediĝis per malpiaĵo kaj naskis pekon,<br>
               Kaj ilia ventro pretigas malicaĵon.</span></p>
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Mi aŭdis multe da similaj aferoj;<br>
               Tedaj konsolantoj vi ĉiuj estas.</span></p>
         <p class="verse_indent"><span class="versenr_indent">3</span> <span class="versetext_indent">Ĉu estos fino al la ventaj vortoj?<br>
               Kaj kio vin incitis, ke vi tiel parolas?</span></p>
         <p class="verse_indent"><span class="versenr_indent">4</span> <span class="versetext_indent">Mi ankaŭ povus paroli, kiel vi.<br>
               Se vi estus sur mia loko,<br>
               Mi konsolus vin per vortoj<br>
               Kaj balancus pri vi mian kapon.</span></p>
         <p class="verse_indent"><span class="versenr_indent">5</span> <span class="versetext_indent">Mi fortigus vin per mia buŝo<br>
               Kaj konsolus vin per paroloj de miaj lipoj.</span></p>
         <p class="verse_indent"><span class="versenr_indent">6</span> <span class="versetext_indent">Se mi parolos, mia doloro ne kvietiĝos;<br>
               Se mi ĉesos, kio foriros de mi?</span></p>
         <p class="verse_indent"><span class="versenr_indent">7</span> <span class="versetext_indent">Sed nun Li lacigis min,<br>
               Li detruis mian tutan esencon.</span></p>
         <p class="verse_indent"><span class="versenr_indent">8</span> <span class="versetext_indent">Vi faris al mi sulkojn, tio fariĝis atesto;<br>
               Mia senfortiĝo staras antaŭ mia vizaĝo, kaj parolas.</span></p>
         <p class="verse_indent"><span class="versenr_indent">9</span> <span class="versetext_indent">Lia kolero disŝiras;<br>
               Mia malamanto grincigas kontraŭ mi siajn dentojn;<br>
               Mia premanto briligas kontraŭ mi siajn okulojn.</span></p>
         <p class="verse_indent"><span class="versenr_indent">10</span> <span class="versetext_indent">Ili malfermegis kontraŭ mi sian buŝon, insulte batas min sur<br>
               la vangojn;<br>
               Ĉiuj kune kontentigis sur mi sian koleron.</span></p>
         <p class="verse_indent"><span class="versenr_indent">11</span> <span class="versetext_indent">Dio transdonis min al maljustulo,<br>
               Ĵetis min en la manojn de malbonuloj.</span></p>
         <p class="verse_indent"><span class="versenr_indent">12</span> <span class="versetext_indent">Mi estis trankvila; sed Li frakasis min,<br>
               Li kaptis min je la kolo, disbatis min,<br>
               Kaj Li faris min por Si celo.</span></p>
         <p class="verse_indent"><span class="versenr_indent">13</span> <span class="versetext_indent">Liaj pafistoj min ĉirkaŭis;<br>
               Li dishakas miajn internaĵojn kaj ne kompatas,<br>
               Li elverŝas sur la teron mian galon.</span></p>
         <p class="verse_indent"><span class="versenr_indent">14</span> <span class="versetext_indent">Li faras en mi breĉon post breĉo,<br>
               Li kuras kontraŭ min kiel batalisto.</span></p>
         <p class="verse_indent"><span class="versenr_indent">15</span> <span class="versetext_indent">Sakaĵon mi kudris sur mian korpon,<br>
               Kaj en polvo mi kaŝis mian kornon.</span></p>
         <p class="verse_indent"><span class="versenr_indent">16</span> <span class="versetext_indent">Mia vizaĝo ŝvelis de plorado,<br>
               Kaj sur miaj palpebroj estas morta ombro;</span></p>
         <p class="verse_indent"><span class="versenr_indent">17</span> <span class="versetext_indent">Kvankam ne troviĝas perfortaĵo en miaj manoj,<br>
               Kaj mia preĝo estas pura.</span></p>
         <p class="verse_indent"><span class="versenr_indent">18</span> <span class="versetext_indent">Ho tero, ne kovru mian sangon,<br>
               Kaj mia kriado ne trovu haltejon.</span></p>
         <p class="verse_indent"><span class="versenr_indent">19</span> <span class="versetext_indent">Vidu, en la ĉielo estas mia atestanto,<br>
               Kaj mia konanto estas en la altaj sferoj.</span></p>
         <p class="verse_indent"><span class="versenr_indent">20</span> <span class="versetext_indent">Parolistoj estas por mi miaj amikoj;<br>
               Sed mia okulo larmas al Dio,</span></p>
         <p class="verse_indent"><span class="versenr_indent">21</span> <span class="versetext_indent">Ke Li decidu inter homo kaj Dio,<br>
               Inter homo kaj lia amiko.</span></p>
         <p class="verse_indent"><span class="versenr_indent">22</span> <span class="versetext_indent">Ĉar la nombro de la jaroj pasos,<br>
               Kaj mi iros sur vojon nereveneblan.</span></p>
      </p>
      <div class="dist_chapter"></div>
      <h3 class="chapternr">17</h3>
      <p class="indent">
         <p class="indent_first">Mia spirito senfortiĝis, miaj tagoj mallongiĝis,<br>
            Tomboj estas antaŭ mi.
         </p>
         <p class="verse_indent"><span class="versenr_indent">2</span> <span class="versetext_indent">Mokado min ĉirkaŭas;<br>
               En aflikto pro tio restas mia okulo.</span></p>
         <p class="verse_indent"><span class="versenr_indent">3</span> <span class="versetext_indent">Estu Vi mem mia garantianto antaŭ Vi;<br>
               Alie kiu donos la manon pro mi?</span></p>
         <p class="verse_indent"><span class="versenr_indent">4</span> <span class="versetext_indent">Ĉar ilian koron Vi kovris kontraŭ prudento;<br>
               Tial Vi ne donos al ili triumfon.</span></p>
         <p class="verse_indent"><span class="versenr_indent">5</span> <span class="versetext_indent">Se iu fanfaronas antaŭ siaj amikoj pri sia parto,<br>
               La okuloj de liaj infanoj konsumiĝos.</span></p>
         <p class="verse_indent"><span class="versenr_indent">6</span> <span class="versetext_indent">Li faris min proverbo por la popoloj;<br>
               Kaj mi fariĝis homo, al kiu oni kraĉas en la vizaĝon.</span></p>
         <p class="verse_indent"><span class="versenr_indent">7</span> <span class="versetext_indent">Mia okulo mallumiĝis de ĉagreno,<br>
               Kaj ĉiuj miaj membroj fariĝis kiel ombro.</span></p>
         <p class="verse_indent"><span class="versenr_indent">8</span> <span class="versetext_indent">La justuloj eksentos teruron pro tio,<br>
               Kaj la senkulpulo ekscitiĝos kontraŭ la hipokritulo.</span></p>
         <p class="verse_indent"><span class="versenr_indent">9</span> <span class="versetext_indent">Tamen la virtulo forte konservos sian vojon,<br>
               Kaj la purmanulo pli firmiĝos.</span></p>
         <p class="verse_indent"><span class="versenr_indent">10</span> <span class="versetext_indent">Kaj kiom ajn vi ĉiuj revenos,<br>
               Mi ne trovos inter vi saĝulon.</span></p>
         <p class="verse_indent"><span class="versenr_indent">11</span> <span class="versetext_indent">Miaj tagoj forpasis, pereis miaj intencoj,<br>
               Kiujn havis mia koro.</span></p>
         <p class="verse_indent"><span class="versenr_indent">12</span> <span class="versetext_indent">La nokton ili volas fari tago,<br>
               La lumon alproksimigi al la mallumo.</span></p>
         <p class="verse_indent"><span class="versenr_indent">13</span> <span class="versetext_indent">Se mi atendas, tamen Ŝeol estas mia domo,<br>
               En la mallumo estas pretigita mia lito.</span></p>
         <p class="verse_indent"><span class="versenr_indent">14</span> <span class="versetext_indent">Al la kavo mi diras: Vi estas mia patro;<br>
               La vermojn mi nomas mia patrino kaj mia fratino.</span></p>
         <p class="verse_indent"><span class="versenr_indent">15</span> <span class="versetext_indent">Kion mi devas atendi?<br>
               Kiu atentos mian esperon?</span></p>
         <p class="verse_indent"><span class="versenr_indent">16</span> <span class="versetext_indent">En la profundon de Ŝeol ĝi malsupreniros,<br>
               Ni ambaŭ kune kuŝos en la polvo.</span></p>
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Ekparolis Bildad, la Ŝuĥano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Kiam vi ĉesos ĵetadi vortojn?<br>
               Pripensu, kaj poste ni parolos.</span></p>
         <p class="verse_indent"><span class="versenr_indent">3</span> <span class="versetext_indent">Kial ni estu rigardataj kiel brutoj,<br>
               Kaj ni estu malpuruloj en viaj okuloj?</span></p>
         <p class="verse_indent"><span class="versenr_indent">4</span> <span class="versetext_indent">Ho vi, kiu disŝiras sian animon en sia kolero,<br>
               Ĉu por vi estu forlasata la tero,<br>
               Kaj roko forŝoviĝu de sia loko?</span></p>
         <p class="verse_indent"><span class="versenr_indent">5</span> <span class="versetext_indent">La lumo de la malpiulo estingiĝos,<br>
               Kaj ne brilos la flamo de lia fajro.</span></p>
         <p class="verse_indent"><span class="versenr_indent">6</span> <span class="versetext_indent">La lumo mallumiĝos en lia tendo,<br>
               Kaj lia lucerno super li estingiĝos.</span></p>
         <p class="verse_indent"><span class="versenr_indent">7</span> <span class="versetext_indent">Mallongiĝos liaj fortaj paŝoj,<br>
               Kaj lia propra intenco lin faligos.</span></p>
         <p class="verse_indent"><span class="versenr_indent">8</span> <span class="versetext_indent">Ĉar li trafis per siaj piedoj en reton,<br>
               Kaj li moviĝas en kaptilo.</span></p>
         <p class="verse_indent"><span class="versenr_indent">9</span> <span class="versetext_indent">La maŝo enkroĉigos lian kalkanon,<br>
               Kaj pereo lin atakos.</span></p>
         <p class="verse_indent"><span class="versenr_indent">10</span> <span class="versetext_indent">Kaŝita en la tero estas lia falilo,<br>
               Kaj kaptiloj kontraŭ li estas sur la vojo.</span></p>
         <p class="verse_indent"><span class="versenr_indent">11</span> <span class="versetext_indent">De ĉiuj flankoj timigos lin teruroj<br>
               Kaj atakos liajn piedojn.</span></p>
         <p class="verse_indent"><span class="versenr_indent">12</span> <span class="versetext_indent">Malsato konsumos lian forton,<br>
               Kaj pereo estas preparita por liaj flankoj.</span></p>
         <p class="verse_indent"><span class="versenr_indent">13</span> <span class="versetext_indent">Konsumiĝos la membroj de lia korpo,<br>
               Liajn membrojn konsumos la unuenaskito de la morto.</span></p>
         <p class="verse_indent"><span class="versenr_indent">14</span> <span class="versetext_indent">Lia espero estos elŝirita el lia tendo,<br>
               Kaj ĝi pelos lin al la reĝo de teruroj.</span></p>
         <p class="verse_indent"><span class="versenr_indent">15</span> <span class="versetext_indent">Nenio restos en lia tendo;<br>
               Sur lian loĝejon ŝutiĝos sulfuro.</span></p>
         <p class="verse_indent"><span class="versenr_indent">16</span> <span class="versetext_indent">Malsupre sekiĝos liaj radikoj,<br>
               Kaj supre detranĉiĝos liaj branĉoj.</span></p>
         <p class="verse_indent"><span class="versenr_indent">17</span> <span class="versetext_indent">La memoro pri li malaperos de sur la tero,<br>
               Kaj sur la stratoj li ne havos nomon.</span></p>
         <p class="verse_indent"><span class="versenr_indent">18</span> <span class="versetext_indent">Li estos elpelita el lumo en mallumon,<br>
               Kaj el la mondo li estos elpuŝita.</span></p>
         <p class="verse_indent"><span class="versenr_indent">19</span> <span class="versetext_indent">Nek filon nek nepon li havos en sia popolo,<br>
               Kaj neniu restos ĉe li en lia loĝloko.</span></p>
         <p class="verse_indent"><span class="versenr_indent">20</span> <span class="versetext_indent">La posteuloj sentos teruron pri lia tago,<br>
               Kaj la antaŭulojn kaptos timo.</span></p>
         <p class="verse_indent"><span class="versenr_indent">21</span> <span class="versetext_indent">Tia estas la loĝejo de maljustulo,<br>
               Kaj tia estas la loko de tiu, kiu ne konas Dion.</span></p>
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĝis kiam vi afliktados mian animon<br>
               Kaj turmentados min per paroloj?</span></p>
         <p class="verse_indent"><span class="versenr_indent">3</span> <span class="versetext_indent">Jen jam dek fojojn vi malhonoras min;<br>
               Vi ne hontas premi min.</span></p>
         <p class="verse_indent"><span class="versenr_indent">4</span> <span class="versetext_indent">Se mi efektive eraris,<br>
               Mia eraro restos ĉe mi.</span></p>
         <p class="verse_indent"><span class="versenr_indent">5</span> <span class="versetext_indent">Se efektive vi volas montri vin pli grandaj ol mi,<br>
               Kaj vi riproĉas al mi hontindaĵon,</span></p>
         <p class="verse_indent"><span class="versenr_indent">6</span> <span class="versetext_indent">Tiam sciu, ke Dio faris al mi maljustaĵon,<br>
               Kaj ĉirkaŭis min per Sia reto.</span></p>
         <p class="verse_indent"><span class="versenr_indent">7</span> <span class="versetext_indent">Jen mi krias pri maljusteco, sed mi ne ricevas respondon;<br>
               Mi vokas, sed mi ne ricevas juĝon.</span></p>
         <p class="verse_indent"><span class="versenr_indent">8</span> <span class="versetext_indent">Mian vojon Li baris, ke mi ne povas transiri,<br>
               Kaj sur mian irejon Li metis mallumon.</span></p>
         <p class="verse_indent"><span class="versenr_indent">9</span> <span class="versetext_indent">Mian honoron Li detiris de mi,<br>
               Kaj deprenis la kronon de mia kapo.</span></p>
         <p class="verse_indent"><span class="versenr_indent">10</span> <span class="versetext_indent">Li disbatis min ĉirkaŭe tiel, ke mi pereas;<br>
               Mian esperon Li elŝiris kiel arbon.</span></p>
         <p class="verse_indent"><span class="versenr_indent">11</span> <span class="versetext_indent">Ekflamis kontraŭ mi Lia kolero,<br>
               Kaj Li rigardas min kiel Lian malamikon.</span></p>
         <p class="verse_indent"><span class="versenr_indent">12</span> <span class="versetext_indent">Kune venis Liaj taĉmentoj, kaj ebenigis kontraŭ mi sian<br>
               vojon<br>
               Kaj stariĝis sieĝe ĉirkaŭ mia tendo.</span></p>
         <p class="verse_indent"><span class="versenr_indent">13</span> <span class="versetext_indent">Miajn fratojn Li malproksimigis de mi,<br>
               Kaj miaj konatoj forfremdiĝis de mi.</span></p>
         <p class="verse_indent"><span class="versenr_indent">14</span> <span class="versetext_indent">Miaj parencoj fortiriĝis,<br>
               Kaj miaj konantoj forgesis min.</span></p>
         <p class="verse_indent"><span class="versenr_indent">15</span> <span class="versetext_indent">La loĝantoj de mia domo kaj miaj servistinoj rigardas min<br>
               kiel fremdulon;<br>
               En iliaj okuloj mi fariĝis aligentulo.</span></p>
         <p class="verse_indent"><span class="versenr_indent">16</span> <span class="versetext_indent">Mian sklavon mi vokas, kaj li ne respondas;<br>
               Per mia buŝo mi devas petegi lin.</span></p>
         <p class="verse_indent"><span class="versenr_indent">17</span> <span class="versetext_indent">Mia spiro fariĝis abomenata por mia edzino,<br>
               Kaj mia petado por la filoj de mia ventro.</span></p>
         <p class="verse_indent"><span class="versenr_indent">18</span> <span class="versetext_indent">Eĉ la malgrandaj infanoj malestimas min;<br>
               Kiam mi leviĝas, ili parolas kontraŭ mi.</span></p>
         <p class="verse_indent"><span class="versenr_indent">19</span> <span class="versetext_indent">Abomenas min ĉiuj miaj intimuloj;<br>
               Kaj tiuj, kiujn mi amis, turnis sin kontraŭ mi.</span></p>
         <p class="verse_indent"><span class="versenr_indent">20</span> <span class="versetext_indent">Kun mia haŭto kaj kun mia karno kunkreskis miaj ostoj,<br>
               Mi restis nur kun haŭto sur miaj dentoj.</span></p>
         <p class="verse_indent"><span class="versenr_indent">21</span> <span class="versetext_indent">Kompatu min, kompatu min, miaj amikoj;<br>
               Ĉar la mano de Dio frapis min.</span></p>
         <p class="verse_indent"><span class="versenr_indent">22</span> <span class="versetext_indent">Kial vi persekutas min, kiel Dio,<br>
               Kaj ne povas satiĝi de mia karno?</span></p>
         <p class="verse_indent"><span class="versenr_indent">23</span> <span class="versetext_indent">Ho, se miaj vortoj estus enskribitaj,<br>
               Ho, se ili estus gravuritaj en libro,</span></p>
         <p class="verse_indent"><span class="versenr_indent">24</span> <span class="versetext_indent">Per fera skribilo kun plumbo,<br>
               Gravuritaj por eterne sur roko!</span></p>
         <p class="verse_indent"><span class="versenr_indent">25</span> <span class="versetext_indent">Sed mi scias, ke mia Liberigonto vivas,<br>
               Kaj fine Li leviĝos super la polvo.</span></p>
         <p class="verse_indent"><span class="versenr_indent">26</span> <span class="versetext_indent">Kaj post kiam mia haŭto estos tiel detruita<br>
               Kaj mi estos senkorpa, mi vidos Dion;</span></p>
         <p class="verse_indent"><span class="versenr_indent">27</span> <span class="versetext_indent">Lin vidos mi, kaj miaj okuloj vidos, ne fremdaj;<br>
               Pri tio sopiregas mia interno en mia brusto.</span></p>
         <p class="verse_indent"><span class="versenr_indent">28</span> <span class="versetext_indent">Se vi diros: Kiel ni lin persekutu,<br>
               Kaj ni trovu kontraŭ li la radikon de la afero,</span></p>
         <p class="verse_indent"><span class="versenr_indent">29</span> <span class="versetext_indent">Tiam timu glavon;<br>
               Ĉar furioza estas la glavo kontraŭ malbonagoj,<br>
               Por ke vi sciu, ke ekzistas juĝo.</span></p>
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Ekparolis Cofar, la Naamano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Pro tio miaj pensoj devigas min respondi,<br>
               Pro tio, kion mi sentas.</span></p>
         <p class="verse_indent"><span class="versenr_indent">3</span> <span class="versetext_indent">Hontindan riproĉon mi aŭdis,<br>
               Kaj la spirito de mia prudento respondos por mi.</span></p>
         <p class="verse_indent"><span class="versenr_indent">4</span> <span class="versetext_indent">Ĉu vi scias, ke tiel estis de eterne,<br>
               De post la apero de homo sur la tero,</span></p>
         <p class="verse_indent"><span class="versenr_indent">5</span> <span class="versetext_indent">Ke la triumfado de malvirtuloj estas mallongatempa,<br>
               Kaj la ĝojo de hipokritulo estas nur momenta?</span></p>
         <p class="verse_indent"><span class="versenr_indent">6</span> <span class="versetext_indent">Se lia grandeco eĉ atingus ĝis la ĉielo,<br>
               Kaj lia kapo tuŝus la nubon,</span></p>
         <p class="verse_indent"><span class="versenr_indent">7</span> <span class="versetext_indent">Li tamen pereos por ĉiam, kiel lia sterko;<br>
               Tiuj, kiuj lin vidis, diros: Kie li estas?</span></p>
         <p class="verse_indent"><span class="versenr_indent">8</span> <span class="versetext_indent">Kiel sonĝo li forflugos, kaj oni lin ne trovos;<br>
               Li malaperos, kiel nokta vizio.</span></p>
         <p class="verse_indent"><span class="versenr_indent">9</span> <span class="versetext_indent">Okulo, kiu rigardis lin, ne plu vidos lin;<br>
               Lia loko lin ne plu vidos.</span></p>
         <p class="verse_indent"><span class="versenr_indent">10</span> <span class="versetext_indent">Liaj filoj kurados almozpetante,<br>
               Kaj liaj manoj redonos lian havaĵon.</span></p>
         <p class="verse_indent"><span class="versenr_indent">11</span> <span class="versetext_indent">Liaj ostoj estos punitaj pro la pekoj de lia juneco,<br>
               Kaj tio kuŝiĝos kune kun li en la polvo.</span></p>
         <p class="verse_indent"><span class="versenr_indent">12</span> <span class="versetext_indent">Se la malbono estas dolĉa en lia buŝo,<br>
               Li kaŝas ĝin sub sia lango,</span></p>
         <p class="verse_indent"><span class="versenr_indent">13</span> <span class="versetext_indent">Li flegas ĝin kaj ne forlasas ĝin,<br>
               Kaj retenas ĝin sur sia palato:</span></p>
         <p class="verse_indent"><span class="versenr_indent">14</span> <span class="versetext_indent">Tiam lia manĝaĵo renversiĝos en liaj internaĵoj,<br>
               Fariĝos galo de aspidoj interne de li.</span></p>
         <p class="verse_indent"><span class="versenr_indent">15</span> <span class="versetext_indent">Li englutis havaĵon, sed li ĝin elvomos;<br>
               El lia ventro Dio ĝin elpelos.</span></p>
         <p class="verse_indent"><span class="versenr_indent">16</span> <span class="versetext_indent">Venenon de aspidoj li suĉos;<br>
               Lango de vipuro lin mortigos.</span></p>
         <p class="verse_indent"><span class="versenr_indent">17</span> <span class="versetext_indent">Li ne vidos fluojn nek riverojn,<br>
               Torentojn de mielo kaj de butero.</span></p>
         <p class="verse_indent"><span class="versenr_indent">18</span> <span class="versetext_indent">Li redonos tion, kion li pene akiris, kaj li tion ne<br>
               englutos;<br>
               Kiel ajn granda estas lia havaĵo, li ĝin fordonos kaj ne<br>
               ĝuos ĝin.</span></p>
         <p class="verse_indent"><span class="versenr_indent">19</span> <span class="versetext_indent">Ĉar li premis kaj forlasis la senhavulojn,<br>
               Li rabis al si domon, kiun li ne konstruis.</span></p>
         <p class="verse_indent"><span class="versenr_indent">20</span> <span class="versetext_indent">Ĉar lia interno ne estis trankvila,<br>
               Tial li ne savos tion, kio estis por li kara.</span></p>
         <p class="verse_indent"><span class="versenr_indent">21</span> <span class="versetext_indent">Nenion restigis lia manĝemeco;<br>
               Tial lia bonstato ne estos longedaŭra.</span></p>
         <p class="verse_indent"><span class="versenr_indent">22</span> <span class="versetext_indent">Malgraŭ lia abundeco, li estos premata;<br>
               Ĉiaspecaj suferoj trafos lin.</span></p>
         <p class="verse_indent"><span class="versenr_indent">23</span> <span class="versetext_indent">Por plenigi lian ventron,<br>
               Li sendos sur lin la flamon de Sia kolero,<br>
               Kaj pluvigos sur lin Sian furiozon.</span></p>
         <p class="verse_indent"><span class="versenr_indent">24</span> <span class="versetext_indent">Se li forkuros de batalilo fera,<br>
               Trafos lin pafarko kupra.</span></p>
         <p class="verse_indent"><span class="versenr_indent">25</span> <span class="versetext_indent">Nudigita glavo trairos lian korpon,<br>
               Kaj la fulmo de lia turmentilo venos sur lin kun teruro.</span></p>
         <p class="verse_indent"><span class="versenr_indent">26</span> <span class="versetext_indent">Nenia mallumo povos kaŝi liajn trezorojn;<br>
               Lin konsumos fajro ne disblovata;<br>
               Malbone estos al tiu, kiu restos en lia tendo.</span></p>
         <p class="verse_indent"><span class="versenr_indent">27</span> <span class="versetext_indent">La ĉielo malkovros liajn malbonagojn,<br>
               Kaj la tero leviĝos kontraŭ lin.</span></p>
         <p class="verse_indent"><span class="versenr_indent">28</span> <span class="versetext_indent">Malaperos la greno el lia domo,<br>
               Disŝutita ĝi estos en la tago de Lia kolero.</span></p>
         <p class="verse_indent"><span class="versenr_indent">29</span> <span class="versetext_indent">Tia estas de Dio la sorto de homo malpia,<br>
               Kaj la heredaĵo destinita por li de Dio.</span></p>
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Aŭskultu mian parolon;<br>
               Kaj ĝi estu anstataŭ viaj konsoloj.</span></p>
         <p class="verse_indent"><span class="versenr_indent">3</span> <span class="versetext_indent">Toleru, ke mi parolu;<br>
               Kaj kiam mi finos mian paroladon, tiam moku.</span></p>
         <p class="verse_indent"><span class="versenr_indent">4</span> <span class="versetext_indent">Ĉu kontraŭ homo mi disputas?<br>
               Kaj kial mi ne estu malpacienca?</span></p>
         <p class="verse_indent"><span class="versenr_indent">5</span> <span class="versetext_indent">Turnu vin al mi, kaj vi eksentos teruron,<br>
               Kaj vi metos la manon sur la buŝon.</span></p>
         <p class="verse_indent"><span class="versenr_indent">6</span> <span class="versetext_indent">Kiam mi ekpensas pri tio, min atakas teruro,<br>
               Kaj tremo kaptas mian korpon.</span></p>
         <p class="verse_indent"><span class="versenr_indent">7</span> <span class="versetext_indent">Kial malpiuloj vivas,<br>
               Atingas maljunecon, akiras grandan havaĵon?</span></p>
         <p class="verse_indent"><span class="versenr_indent">8</span> <span class="versetext_indent">Ilia idaro estas bone aranĝita antaŭ ili, kune kun ili,<br>
               Kaj ilia devenantaro estas antaŭ iliaj okuloj.</span></p>
         <p class="verse_indent"><span class="versenr_indent">9</span> <span class="versetext_indent">Iliaj domoj estas en paco, sen timo;<br>
               Kaj la vergo de Dio ne estas sur ili.</span></p>
         <p class="verse_indent"><span class="versenr_indent">10</span> <span class="versetext_indent">Ilia bovo naskigas kaj ne estas forpuŝata;<br>
               Ilia bovino gravediĝas kaj ne abortas.</span></p>
         <p class="verse_indent"><span class="versenr_indent">11</span> <span class="versetext_indent">Siajn malgrandajn infanojn ili elirigas kiel ŝafaron,<br>
               Kaj iliaj knaboj saltas.</span></p>
         <p class="verse_indent"><span class="versenr_indent">12</span> <span class="versetext_indent">Ili ĝojkrias sub la sonoj de tamburino kaj harpo,<br>
               Ili estas gajaj sub la sonoj de fluto.</span></p>
         <p class="verse_indent"><span class="versenr_indent">13</span> <span class="versetext_indent">Ili pasigas siajn tagojn en bonstato,<br>
               Kaj iras en Ŝeolon momente.</span></p>
         <p class="verse_indent"><span class="versenr_indent">14</span> <span class="versetext_indent">Kaj tamen ili diras al Dio: Foriru de ni,<br>
               Ni ne deziras koni Viajn vojojn;</span></p>
         <p class="verse_indent"><span class="versenr_indent">15</span> <span class="versetext_indent">Kio estas la Plejpotenculo, ke ni servu al Li?<br>
               Kaj kian utilon ni havos, se ni turnos nin al Li?</span></p>
         <p class="verse_indent"><span class="versenr_indent">16</span> <span class="versetext_indent">Sed ne de ili dependas ilia bonstato;<br>
               La pensmaniero de la malpiuloj estas malproksima de mi.</span></p>
         <p class="verse_indent"><span class="versenr_indent">17</span> <span class="versetext_indent">Ĝis kiam? La lumilo de la malpiuloj estingiĝu,<br>
               Kaj ilia pereo venu sur ilin;<br>
               Suferojn Li partodonu al ili en Sia kolero.</span></p>
         <p class="verse_indent"><span class="versenr_indent">18</span> <span class="versetext_indent">Ili estu kiel pajlero antaŭ vento,<br>
               Kaj kiel grenventumaĵo, kiun forportas ventego.</span></p>
         <p class="verse_indent"><span class="versenr_indent">19</span> <span class="versetext_indent">Dio konservas lian malfeliĉon por liaj infanoj;<br>
               Li repagu al li mem, ke li sciu;</span></p>
         <p class="verse_indent"><span class="versenr_indent">20</span> <span class="versetext_indent">Liaj propraj okuloj vidu lian malfeliĉon,<br>
               Kaj el la kolero de la Plejpotenculo li trinku.</span></p>
         <p class="verse_indent"><span class="versenr_indent">21</span> <span class="versetext_indent">Ĉar kiom interesas lin lia domo post li,<br>
               Kiam la nombro de liaj monatoj finiĝis?</span></p>
         <p class="verse_indent"><span class="versenr_indent">22</span> <span class="versetext_indent">Ĉu oni povas instrui scion al Dio,<br>
               Kiu juĝas ja plej altajn?</span></p>
         <p class="verse_indent"><span class="versenr_indent">23</span> <span class="versetext_indent">Unu mortas meze de sia abundeco,<br>
               Tute trankvila kaj kontenta;</span></p>
         <p class="verse_indent"><span class="versenr_indent">24</span> <span class="versetext_indent">Lia brusto estas plena de lakto,<br>
               Kaj liaj ostoj estas saturitaj de medolo.</span></p>
         <p class="verse_indent"><span class="versenr_indent">25</span> <span class="versetext_indent">Alia mortas kun animo suferanta,<br>
               Kaj li ne ĝuis bonon.</span></p>
         <p class="verse_indent"><span class="versenr_indent">26</span> <span class="versetext_indent">Sed ambaŭ kune ili kuŝas en la tero,<br>
               Kaj vermoj ilin kovras.</span></p>
         <p class="verse_indent"><span class="versenr_indent">27</span> <span class="versetext_indent">Vidu, mi scias viajn pensojn,<br>
               Kaj la argumentojn, kiujn vi malice kolektas kontraŭ mi;</span></p>
         <p class="verse_indent"><span class="versenr_indent">28</span> <span class="versetext_indent">Vi diros: Kie estas la domo de la nobelo?<br>
               Kaj kie estas la tendo, en kiu loĝis la malpiuloj?</span></p>
         <p class="verse_indent"><span class="versenr_indent">29</span> <span class="versetext_indent">Sed demandu la vojaĝantojn,<br>
               Kaj ne malatentu iliajn atestojn:</span></p>
         <p class="verse_indent"><span class="versenr_indent">30</span> <span class="versetext_indent">En tago de malfeliĉo la malpiulo estas ŝirmata,<br>
               En tago de kolero li estas metata flanken.</span></p>
         <p class="verse_indent"><span class="versenr_indent">31</span> <span class="versetext_indent">Kiu montros antaŭ lia vizaĝo lian konduton?<br>
               Kiu repagos al li, se li ion faris?</span></p>
         <p class="verse_indent"><span class="versenr_indent">32</span> <span class="versetext_indent">Kaj li estas akompanata al la tomboj,<br>
               Kaj sur la tomba altaĵeto estas starigataj gardistoj.</span></p>
         <p class="verse_indent"><span class="versenr_indent">33</span> <span class="versetext_indent">Dolĉaj estas por li la terbuloj de la valo,<br>
               Kaj post li treniĝas ĉiuj homoj,<br>
               Kaj sennombraj estas tiuj, kiuj iris antaŭ li.</span></p>
         <p class="verse_indent"><span class="versenr_indent">34</span> <span class="versetext_indent">Kiel do vi volas konsoli min per vantaĵo,<br>
               Kaj viaj respondoj enhavas nur malĝustaĵojn?</span></p>
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Ekparolis Elifaz, la Temanano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĉu Dion povas instrui homo?<br>
               Ĉu povas Lin instrui eĉ saĝulo?</span></p>
         <p class="verse_indent"><span class="versenr_indent">3</span> <span class="versetext_indent">Ĉu por la Plejpotenculo tio estas utila, se vi estas virta?<br>
               Kaj ĉu Li havas profiton de tio, se via konduto estas pia?</span></p>
         <p class="verse_indent"><span class="versenr_indent">4</span> <span class="versetext_indent">Ĉu pro timo antaŭ vi Li disputos kun vi,<br>
               Iros kun vi al juĝo?</span></p>
         <p class="verse_indent"><span class="versenr_indent">5</span> <span class="versetext_indent">Via malvirteco estas ja granda,<br>
               Kaj viaj malbonagoj ne havas finon.</span></p>
         <p class="verse_indent"><span class="versenr_indent">6</span> <span class="versetext_indent">Vi prenis de viaj fratoj garantiaĵon vane,<br>
               De preskaŭ-nuduloj vi deprenis la vestojn;</span></p>
         <p class="verse_indent"><span class="versenr_indent">7</span> <span class="versetext_indent">Al laculo vi ne donis akvon por trinki,<br>
               Kaj al malsatulo vi rifuzis panon;</span></p>
         <p class="verse_indent"><span class="versenr_indent">8</span> <span class="versetext_indent">Per forta brako vi akiris teron,<br>
               Kaj dank' al eminenteco vi loĝis sur ĝi;</span></p>
         <p class="verse_indent"><span class="versenr_indent">9</span> <span class="versetext_indent">Vidvinojn vi foririgis kun nenio,<br>
               Kaj la brakojn de orfoj vi frakasis.</span></p>
         <p class="verse_indent"><span class="versenr_indent">10</span> <span class="versetext_indent">Pro tio ĉirkaŭe de vi estas kaptiloj,<br>
               Kaj subita teruro vin timigas.</span></p>
         <p class="verse_indent"><span class="versenr_indent">11</span> <span class="versetext_indent">Aŭ pro mallumo vi nenion vidas,<br>
               Kaj multego da akvo vin kovris?</span></p>
         <p class="verse_indent"><span class="versenr_indent">12</span> <span class="versetext_indent">Ĉu ne estas Dio tie alte en la ĉielo?<br>
               Rigardu la stelojn, kiel alte ili estas.</span></p>
         <p class="verse_indent"><span class="versenr_indent">13</span> <span class="versetext_indent">Kaj vi diras: Kion scias Dio?<br>
               Ĉu Li povas juĝi en mallumo?</span></p>
         <p class="verse_indent"><span class="versenr_indent">14</span> <span class="versetext_indent">La nuboj kovras Lin, kaj Li ne vidas;<br>
               Kaj Li nur rondiras en la rondo de la ĉielo.</span></p>
         <p class="verse_indent"><span class="versenr_indent">15</span> <span class="versetext_indent">Ĉu vi konservas la vojon antikvan,<br>
               Kiun iradis homoj malpiaj,</span></p>
         <p class="verse_indent"><span class="versenr_indent">16</span> <span class="versetext_indent">Kiuj estis kaptitaj antaŭtempe,<br>
               Kaj kies grundo disverŝiĝis kiel rivero,</span></p>
         <p class="verse_indent"><span class="versenr_indent">17</span> <span class="versetext_indent">Kiuj parolis al Dio: Foriru de ni!<br>
               Kion povas fari al ni la Plejpotenculo?</span></p>
         <p class="verse_indent"><span class="versenr_indent">18</span> <span class="versetext_indent">Kvankam Li plenigis iliajn domojn per bonaĵo.<br>
               Sed la pensmaniero de malvirtuloj estas malproksima de mi.</span></p>
         <p class="verse_indent"><span class="versenr_indent">19</span> <span class="versetext_indent">La virtuloj vidos kaj ĝojos;<br>
               La senkulpulo mokos ilin:</span></p>
         <p class="verse_indent"><span class="versenr_indent">20</span> <span class="versetext_indent">Certe malaperis nia kontraŭulo,<br>
               Kaj kio restis, tion ekstermis fajro.</span></p>
         <p class="verse_indent"><span class="versenr_indent">21</span> <span class="versetext_indent">Interkonsentu do kun Li, kaj vi havos pacon;<br>
               Per tio venos al vi bono.</span></p>
         <p class="verse_indent"><span class="versenr_indent">22</span> <span class="versetext_indent">Prenu el Lia buŝo instruon,<br>
               Kaj metu Liajn vortojn en vian koron.</span></p>
         <p class="verse_indent"><span class="versenr_indent">23</span> <span class="versetext_indent">Se vi revenos al la Plejpotenculo, vi estos konstruita;<br>
               Forigu malpiaĵon el via tendo.</span></p>
         <p class="verse_indent"><span class="versenr_indent">24</span> <span class="versetext_indent">Ĵetu en la polvon la multekostan metalon,<br>
               Kaj la Ofiran oron sur la ŝtonojn de la torentoj;</span></p>
         <p class="verse_indent"><span class="versenr_indent">25</span> <span class="versetext_indent">Tiam la Plejpotenculo estos via oro kaj via brilanta<br>
               arĝento;</span></p>
         <p class="verse_indent"><span class="versenr_indent">26</span> <span class="versetext_indent">Ĉar tiam vi havos vian plezuron en la Plejpotenculo,<br>
               Kaj vi levos al Dio vian vizaĝon;</span></p>
         <p class="verse_indent"><span class="versenr_indent">27</span> <span class="versetext_indent">Vi preĝos al Li, kaj Li vin aŭskultos;<br>
               Kaj viajn sanktajn promesojn vi plenumos;</span></p>
         <p class="verse_indent"><span class="versenr_indent">28</span> <span class="versetext_indent">Se vi ion decidos, ĝi plenumiĝos ĉe vi;<br>
               Kaj super viaj vojoj brilos lumo.</span></p>
         <p class="verse_indent"><span class="versenr_indent">29</span> <span class="versetext_indent">Ĉar tiujn, kiuj humiliĝis, Li altigos;<br>
               Kaj kiu mallevas la okulojn, tiu estos savita.</span></p>
         <p class="verse_indent"><span class="versenr_indent">30</span> <span class="versetext_indent">Ankaŭ tiun, kiu ne estis senkulpa, Li savos;<br>
               Tia estos savita pro la pureco de viaj manoj.</span></p>
      </p>
      <div class="dist_chapter"></div>
      <h3 class="chapternr">23</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Eĉ hodiaŭ mia parolado restas maldolĉa;<br>
               Mia suferado estas pli peza, ol miaj ĝemoj.</span></p>
         <p class="verse_indent"><span class="versenr_indent">3</span> <span class="versetext_indent">Ho, se mi scius, kiamaniere mi povas Lin trovi,<br>
               Veni al Lia trono!</span></p>
         <p class="verse_indent"><span class="versenr_indent">4</span> <span class="versetext_indent">Mi prezentus al Li juĝan aferon,<br>
               Kaj mian buŝon mi plenigus per argumentoj.</span></p>
         <p class="verse_indent"><span class="versenr_indent">5</span> <span class="versetext_indent">Mi ekscius la vortojn, kiujn Li respondus al mi;<br>
               Mi komprenus, kion Li dirus al mi.</span></p>
         <p class="verse_indent"><span class="versenr_indent">6</span> <span class="versetext_indent">Ĉu en la grandeco de Sia forto Li luktus kontraŭ mi?<br>
               Ne, Li nur atentu min;</span></p>
         <p class="verse_indent"><span class="versenr_indent">7</span> <span class="versetext_indent">Tiam pravulo procesus kun Li,<br>
               Kaj mi liberiĝus por ĉiam de mia Juĝanto.</span></p>
         <p class="verse_indent"><span class="versenr_indent">8</span> <span class="versetext_indent">Sed jen mi iras antaŭen, kaj Li tie ne estas;<br>
               Mi iras malantaŭen, kaj mi Lin ne rimarkas;</span></p>
         <p class="verse_indent"><span class="versenr_indent">9</span> <span class="versetext_indent">Se Li faras ion maldekstre, mi Lin ne trovas;<br>
               Se Li kaŝas Sin dekstre, mi Lin ne vidas.</span></p>
         <p class="verse_indent"><span class="versenr_indent">10</span> <span class="versetext_indent">Sed mian vojon Li konas;<br>
               Se Li min elprovos, mi eliros kiel oro.</span></p>
         <p class="verse_indent"><span class="versenr_indent">11</span> <span class="versetext_indent">Sur Lia irejo forte teniĝas mia piedo;<br>
               Lian vojon mi konservis, kaj ne forkliniĝis.</span></p>
         <p class="verse_indent"><span class="versenr_indent">12</span> <span class="versetext_indent">Mi ne deturnas min de la ordonoj de Liaj lipoj;<br>
               Pli ol mian propran leĝon mi konservis la dirojn de Lia<br>
               buŝo.</span></p>
         <p class="verse_indent"><span class="versenr_indent">13</span> <span class="versetext_indent">Sed Li estas sola: kiu kontraŭstaros al Li?<br>
               Kion Lia animo deziras, tion Li faras.</span></p>
         <p class="verse_indent"><span class="versenr_indent">14</span> <span class="versetext_indent">Kio estas destinita por mi, tion Li plenumos;<br>
               Kaj Li havas multe da similaj aferoj.</span></p>
         <p class="verse_indent"><span class="versenr_indent">15</span> <span class="versetext_indent">Tial mi tremas antaŭ Lia vizaĝo,<br>
               Mi primeditas, kaj mi timas Lin.</span></p>
         <p class="verse_indent"><span class="versenr_indent">16</span> <span class="versetext_indent">Dio senkuraĝigis mian koron,<br>
               Kaj la Plejpotenculo min konfuzis.</span></p>
         <p class="verse_indent"><span class="versenr_indent">17</span> <span class="versetext_indent">Ĉar mi ne estas neniigita antaŭ la mallumo,<br>
               Kaj antaŭ mia vizaĝo Li ne kovris la mallumon.</span></p>
      </p>
      <div class="dist_chapter"></div>
      <h3 class="chapternr">24</h3>
      <p class="indent">
         <p class="indent_first">Kial la Plejpotenculo ne destinis tempojn,<br>
            Kaj Liaj konantoj ne vidas Liajn tagojn?
         </p>
         <p class="verse_indent"><span class="versenr_indent">2</span> <span class="versetext_indent">Oni forŝovas la limojn;<br>
               Oni rabas la ŝafaron kaj paŝtas ĝin.</span></p>
         <p class="verse_indent"><span class="versenr_indent">3</span> <span class="versetext_indent">Oni forkondukas la azenon de orfoj,<br>
               Oni prenas kiel garantiaĵon la bovon de vidvino.</span></p>
         <p class="verse_indent"><span class="versenr_indent">4</span> <span class="versetext_indent">Oni forpuŝas malriĉulojn de la vojo;<br>
               La suferantoj sur la tero devas sin kaŝi.</span></p>
         <p class="verse_indent"><span class="versenr_indent">5</span> <span class="versetext_indent">Jen kiel sovaĝaj azenoj ili eliras al sia laboro, por serĉi<br>
               kaptaĵon;<br>
               La stepo donas al ili panon por iliaj infanoj.</span></p>
         <p class="verse_indent"><span class="versenr_indent">6</span> <span class="versetext_indent">Sur fremda kampo ili rikoltas,<br>
               Kaj en vinberĝardeno de malpiulo ili kolektas berojn.</span></p>
         <p class="verse_indent"><span class="versenr_indent">7</span> <span class="versetext_indent">Nudaj ili tradormas la nokton, ĉar ili ne havas veston,<br>
               Kaj dum la frosto ili havas nenion, por sin kovri.</span></p>
         <p class="verse_indent"><span class="versenr_indent">8</span> <span class="versetext_indent">De la pluvego de la montoj ili malsekiĝas,<br>
               Kaj pro nehavado de rifuĝejo ili ĉirkaŭprenas rokon.</span></p>
         <p class="verse_indent"><span class="versenr_indent">9</span> <span class="versetext_indent">Oni forŝiras orfon de la mamoj,<br>
               Kaj oni ruinigas malriĉulon.</span></p>
         <p class="verse_indent"><span class="versenr_indent">10</span> <span class="versetext_indent">Ili iras nudaj, sen vestoj,<br>
               Kaj malsataj ili portas garbojn;</span></p>
         <p class="verse_indent"><span class="versenr_indent">11</span> <span class="versetext_indent">Inter iliaj muroj oni pretigas oleon;<br>
               Oni devigas ilin treti en vinpremejoj, dum ili mem estas<br>
               soifantaj.</span></p>
         <p class="verse_indent"><span class="versenr_indent">12</span> <span class="versetext_indent">El la urbo aŭdiĝas ĝemoj de homoj,<br>
               Kaj la animoj de mortigatoj krias;<br>
               Sed Dio ne atentas tiun blasfemadon.</span></p>
         <p class="verse_indent"><span class="versenr_indent">13</span> <span class="versetext_indent">Tiuj homoj estas kontraŭuloj de la lumo;<br>
               Ili ne konas Liajn vojojn,<br>
               Ne revenas al Lia irejo.</span></p>
         <p class="verse_indent"><span class="versenr_indent">14</span> <span class="versetext_indent">Antaŭ tagiĝo leviĝas la mortigisto,<br>
               Mortigas malriĉulon kaj senhavulon,<br>
               Kaj en la nokto li estas kiel ŝtelisto.</span></p>
         <p class="verse_indent"><span class="versenr_indent">15</span> <span class="versetext_indent">La okulo de adultulo atendas la krepuskon,<br>
               Dirante: Neniu okulo min vidu;<br>
               Kaj li kovras sian vizaĝon.</span></p>
         <p class="verse_indent"><span class="versenr_indent">16</span> <span class="versetext_indent">En mallumo oni faras subfoson sub domoj;<br>
               Dum la tago oni kaŝas sin ĉe si, ne konante lumon.</span></p>
         <p class="verse_indent"><span class="versenr_indent">17</span> <span class="versetext_indent">Ĉar la mallumo estas mateno por ili ĉiuj,<br>
               Ĉar ili interkonatiĝis kun la teruroj de la mallumo.</span></p>
         <p class="verse_indent"><span class="versenr_indent">18</span> <span class="versetext_indent">Tia homo estas malpeza sur la supraĵo de akvo;<br>
               Malgranda estas lia parto sur la tero;<br>
               Li ne iras laŭ la vojo de vinberĝardenoj.</span></p>
         <p class="verse_indent"><span class="versenr_indent">19</span> <span class="versetext_indent">Kiel seka tero kaj varmego englutas neĝan akvon,<br>
               Tiel Ŝeol englutas la pekulojn.</span></p>
         <p class="verse_indent"><span class="versenr_indent">20</span> <span class="versetext_indent">Forgesu lin la interno de lia patrino;<br>
               La vermoj frandu lin;<br>
               Oni lin ne plu rememoru;<br>
               Li rompiĝu kiel malbona arbo ―</span></p>
         <p class="verse_indent"><span class="versenr_indent">21</span> <span class="versetext_indent">Li, kiu premas seninfanulinon, kiu ne naskis,<br>
               Kaj kiu ne faras bonon al vidvino.</span></p>
         <p class="verse_indent"><span class="versenr_indent">22</span> <span class="versetext_indent">Kiu eĉ potenculojn maltrankviligas per sia forto,<br>
               Tiel ke oni ne estas certa pri sia vivo, kiam li leviĝis.</span></p>
         <p class="verse_indent"><span class="versenr_indent">23</span> <span class="versetext_indent">Dio donas al ili sendanĝerecon kaj apogon,<br>
               Kaj Liaj okuloj estas super iliaj vojoj.</span></p>
         <p class="verse_indent"><span class="versenr_indent">24</span> <span class="versetext_indent">Ili leviĝis alte; sed subite ili ne plu ekzistas;<br>
               Ili falas kaj estas forkaptataj kiel ĉiuj,<br>
               Kaj kiel la kapo de spiko ili dehakiĝas.</span></p>
         <p class="verse_indent"><span class="versenr_indent">25</span> <span class="versetext_indent">Ĉu ne estas tiel?<br>
               Kiu pruvos, ke mi mensogas, kaj senvalorigos mian parolon?</span></p>
      </p>
      <div class="dist_chapter"></div>
      <h3 class="chapternr">25</h3>
      <p class="first_p">Ekparolis Bildad, la Ŝuĥano, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Regado kaj timigo estas ĉe Li,<br>
               Kiu faras pacon en Siaj altaj sferoj.</span></p>
         <p class="verse_indent"><span class="versenr_indent">3</span> <span class="versetext_indent">Ĉu oni povas kalkuli Liajn taĉmentojn?<br>
               Kaj super kiu ne leviĝas Lia lumo?</span></p>
         <p class="verse_indent"><span class="versenr_indent">4</span> <span class="versetext_indent">Kiel povas homo esti prava antaŭ Dio?<br>
               Kaj kiel naskito de virino povas esti pura?</span></p>
         <p class="verse_indent"><span class="versenr_indent">5</span> <span class="versetext_indent">Vidu, eĉ la luno ne estas hela<br>
               Kaj la steloj ne estas puraj antaŭ Liaj okuloj:</span></p>
         <p class="verse_indent"><span class="versenr_indent">6</span> <span class="versetext_indent">Des pli homo, la vermo!<br>
               Kaj homido, la tineo!</span></p>
      </p>
      <div class="dist_chapter"></div>
      <h3 class="chapternr">26</h3>
      <p class="first_p">Ijob respondis kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Kiel vi helpas al tiu, kiu ne havas forton!<br>
               Kiel vi subtenas tiun, kies brako estas senforta!</span></p>
         <p class="verse_indent"><span class="versenr_indent">3</span> <span class="versetext_indent">Kian konsilon vi donas al tiu, kiu ne havas saĝon,<br>
               Kaj kiel grandan prudenton vi montras!</span></p>
         <p class="verse_indent"><span class="versenr_indent">4</span> <span class="versetext_indent">Al kiu vi parolas vortojn?<br>
               Kaj kies spirito eliras el vi?</span></p>
         <p class="verse_indent"><span class="versenr_indent">5</span> <span class="versetext_indent">La mortintoj tremas sub la akvo,<br>
               Kaj ankaŭ tiuj, kiuj vivas en ĝi.</span></p>
         <p class="verse_indent"><span class="versenr_indent">6</span> <span class="versetext_indent">Ŝeol estas malkovrita antaŭ Li,<br>
               Kaj la abismo ne havas kovron.</span></p>
         <p class="verse_indent"><span class="versenr_indent">7</span> <span class="versetext_indent">Li etendis la nordon super la malpleno,<br>
               Li pendigis la teron sur nenio.</span></p>
         <p class="verse_indent"><span class="versenr_indent">8</span> <span class="versetext_indent">Li ligas la akvon en Siaj nuboj,<br>
               Kaj nubo ne krevas sub tio.</span></p>
         <p class="verse_indent"><span class="versenr_indent">9</span> <span class="versetext_indent">Li kovras la tronon<br>
               Kaj etendas ĉirkaŭ ĝi Sian nubon.</span></p>
         <p class="verse_indent"><span class="versenr_indent">10</span> <span class="versetext_indent">Li faris limon sur la akvo,<br>
               Ĝis la loko, kie finiĝas la lumo kaj la mallumo.</span></p>
         <p class="verse_indent"><span class="versenr_indent">11</span> <span class="versetext_indent">La kolonoj de la ĉielo ŝanceliĝas<br>
               Kaj tremas de Lia krio.</span></p>
         <p class="verse_indent"><span class="versenr_indent">12</span> <span class="versetext_indent">Per Sia forto Li kvietigas la maron,<br>
               Kaj per Sia saĝo Li frakasas Rahabon.</span></p>
         <p class="verse_indent"><span class="versenr_indent">13</span> <span class="versetext_indent">Per Lia spirito belegiĝis la ĉielo;<br>
               Lia mano trapikas la tordiĝantan serpenton.</span></p>
         <p class="verse_indent"><span class="versenr_indent">14</span> <span class="versetext_indent">Jen tio estas parto de Liaj vojoj;<br>
               Kaj nur iometon ni aŭdis pri Li.<br>
               Kiu povas kompreni la tondron de Lia potenco?</span></p>
      </p>
      <div class="dist_chapter"></div>
      <h3 class="chapternr">27</h3>
      <p class="first_p">Kaj Ijob daŭrigis siajn sentencojn, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Kiel vivas Dio, kiu rifuzis al mi miajn rajtojn,<br>
               Kaj la Plejpotenculo, kiu afliktas mian animon:</span></p>
         <p class="verse_indent"><span class="versenr_indent">3</span> <span class="versetext_indent">Tiel longe, kiel mia animo estas en mi<br>
               Kaj la spiro de Dio en mia nazo,</span></p>
         <p class="verse_indent"><span class="versenr_indent">4</span> <span class="versetext_indent">Miaj lipoj ne eldiros malĝustaĵon,<br>
               Kaj mia lango ne diros malveraĵon.</span></p>
         <p class="verse_indent"><span class="versenr_indent">5</span> <span class="versetext_indent">Malproksime estas de mi,<br>
               Rigardi vin kiel pravajn;<br>
               Ĝis mia morto mi ne ĉesos rigardi min kiel senkulpan.</span></p>
         <p class="verse_indent"><span class="versenr_indent">6</span> <span class="versetext_indent">Mian pravecon mi tenas forte, kaj mi ne ellasos ĝin;<br>
               Dum mia tuta vivo mia koro ne faros al mi riproĉon pri tio.</span></p>
         <p class="verse_indent"><span class="versenr_indent">7</span> <span class="versetext_indent">Mia malamiko estu rigardata kiel malvirtulo,<br>
               Kaj mia kontraŭulo kiel malpiulo.</span></p>
         <p class="verse_indent"><span class="versenr_indent">8</span> <span class="versetext_indent">Ĉar kio estas la espero de hipokritulo,<br>
               Kiam Dio faras al li finon, elŝiras lian animon?</span></p>
         <p class="verse_indent"><span class="versenr_indent">9</span> <span class="versetext_indent">Ĉu lian kriadon Dio aŭskultos,<br>
               Kiam trafos lin malfeliĉo?</span></p>
         <p class="verse_indent"><span class="versenr_indent">10</span> <span class="versetext_indent">Ĉu li povas havi ĝuon de la Plejpotenculo,<br>
               Voki al Dio en ĉiu tempo?</span></p>
         <p class="verse_indent"><span class="versenr_indent">11</span> <span class="versetext_indent">Mi instruos vin pri la mano de Dio;<br>
               Mi ne kaŝos antaŭ vi tion, kio estas ĉe la Plejpotenculo.</span></p>
         <p class="verse_indent"><span class="versenr_indent">12</span> <span class="versetext_indent">Jen vi ĉiuj mem vidis;<br>
               Kial do vi parolas senenhavaĵon?</span></p>
         <p class="verse_indent"><span class="versenr_indent">13</span> <span class="versetext_indent">Tia estas la sorto de malbona homo ĉe Dio,<br>
               Kaj la parto, kiun tiranoj ricevas de la Plejpotenculo:</span></p>
         <p class="verse_indent"><span class="versenr_indent">14</span> <span class="versetext_indent">Se li havos multe da filoj, ili iros sub la glavon;<br>
               Kaj lia devenantaro ne havos sate panon.</span></p>
         <p class="verse_indent"><span class="versenr_indent">15</span> <span class="versetext_indent">Tiujn, kiuj restos ĉe li, enterigos la morto;<br>
               Kaj liaj vidvinoj ne ploros.</span></p>
         <p class="verse_indent"><span class="versenr_indent">16</span> <span class="versetext_indent">Se li kolektos arĝenton kiel polvon<br>
               Kaj pretigos al si vestojn kiel argilon,</span></p>
         <p class="verse_indent"><span class="versenr_indent">17</span> <span class="versetext_indent">Tiam li pretigos, sed justulo metos sur sin la vestojn,<br>
               Kaj senkulpulo dividos la arĝenton.</span></p>
         <p class="verse_indent"><span class="versenr_indent">18</span> <span class="versetext_indent">Li konstruas sian domon kiel tineo,<br>
               Kaj kiel gardisto, kiu faras al si laŭbon.</span></p>
         <p class="verse_indent"><span class="versenr_indent">19</span> <span class="versetext_indent">Li kuŝiĝas riĉa, kaj nenion kunportas;<br>
               Li malfermas la okulojn, kaj jam nenio ekzistas.</span></p>
         <p class="verse_indent"><span class="versenr_indent">20</span> <span class="versetext_indent">Teruro superfalos lin kiel akvo;<br>
               En la nokto forportos lin ventego.</span></p>
         <p class="verse_indent"><span class="versenr_indent">21</span> <span class="versetext_indent">Levos lin vento orienta, kaj foriros,<br>
               Kaj forblovos lin de lia loko.</span></p>
         <p class="verse_indent"><span class="versenr_indent">22</span> <span class="versetext_indent">Li tion ĵetos sur lin senkompate;<br>
               De Lia mano li kuros kaj kuros.</span></p>
         <p class="verse_indent"><span class="versenr_indent">23</span> <span class="versetext_indent">Oni kunfrapos pri li la manojn,<br>
               Kaj oni fajfos pri li sur lia loko.</span></p>
      </p>
      <div class="dist_chapter"></div>
      <h3 class="chapternr">28</h3>
      <p class="indent">
         <p class="indent_first">La arĝento havas lokon, kie oni ĝin elakiras;<br>
            Kaj la oro havas lokon, kie oni ĝin fandas.
         </p>
         <p class="verse_indent"><span class="versenr_indent">2</span> <span class="versetext_indent">La fero estas ricevata el polvo,<br>
               Kaj el ŝtono oni fandas la kupron.</span></p>
         <p class="verse_indent"><span class="versenr_indent">3</span> <span class="versetext_indent">Oni faras finon al la mallumo,<br>
               Kaj rezulte oni trovas la ŝtonojn el grandega mallumo.</span></p>
         <p class="verse_indent"><span class="versenr_indent">4</span> <span class="versetext_indent">Oni fosas kavon tie, kie oni loĝas;<br>
               Kaj tie, kie paŝas neniu piedo, ili laboras pendante,<br>
               forgesitaj de homoj.</span></p>
         <p class="verse_indent"><span class="versenr_indent">5</span> <span class="versetext_indent">La tero, el kiu devenas pano,<br>
               Estas trafosata sube kvazaŭ per fajro.</span></p>
         <p class="verse_indent"><span class="versenr_indent">6</span> <span class="versetext_indent">Ĝiaj ŝtonoj estas loko de safiroj,<br>
               Kaj terbuloj enhavas oron.</span></p>
         <p class="verse_indent"><span class="versenr_indent">7</span> <span class="versetext_indent">La vojon ne konas rabobirdo,<br>
               Kaj la okulo de falko ĝin ne vidis.</span></p>
         <p class="verse_indent"><span class="versenr_indent">8</span> <span class="versetext_indent">Ne paŝis sur ĝi sovaĝaj bestoj,<br>
               Ne iris sur ĝi leono.</span></p>
         <p class="verse_indent"><span class="versenr_indent">9</span> <span class="versetext_indent">Sur rokon oni metas sian manon,<br>
               Oni renversas montojn de ilia bazo.</span></p>
         <p class="verse_indent"><span class="versenr_indent">10</span> <span class="versetext_indent">En rokoj oni elhakas riverojn,<br>
               Kaj ĉion grandvaloran vidis la okulo de homo.</span></p>
         <p class="verse_indent"><span class="versenr_indent">11</span> <span class="versetext_indent">Oni haltigas la fluon de riveroj,<br>
               Kaj kaŝitaĵon oni eltiras al la lumo.</span></p>
         <p class="verse_indent"><span class="versenr_indent">12</span> <span class="versetext_indent">Sed kie oni trovas la saĝon?<br>
               Kaj kie estas la loko de prudento?</span></p>
         <p class="verse_indent"><span class="versenr_indent">13</span> <span class="versetext_indent">La homo ne scias ĝian prezon;<br>
               Kaj ĝi ne estas trovata sur la tero de vivantoj.</span></p>
         <p class="verse_indent"><span class="versenr_indent">14</span> <span class="versetext_indent">La abismo diras: Ne en mi ĝi estas;<br>
               La maro diras: Ĝi ne troviĝas ĉe mi.</span></p>
         <p class="verse_indent"><span class="versenr_indent">15</span> <span class="versetext_indent">Oni ne povas doni por ĝi plej bonan oron,<br>
               Oni ne pesas arĝenton page por ĝi.</span></p>
         <p class="verse_indent"><span class="versenr_indent">16</span> <span class="versetext_indent">Oni ne taksas ĝin per oro Ofira,<br>
               Nek per multekosta onikso kaj safiro.</span></p>
         <p class="verse_indent"><span class="versenr_indent">17</span> <span class="versetext_indent">Ne valoregalas al ĝi oro kaj vitro;<br>
               Kaj oni ne povas ŝanĝi ĝin kontraŭ vazoj el pura oro.</span></p>
         <p class="verse_indent"><span class="versenr_indent">18</span> <span class="versetext_indent">Koraloj kaj kristalo ne estas atentataj;<br>
               Kaj posedo de saĝo estas pli valora ol perloj.</span></p>
         <p class="verse_indent"><span class="versenr_indent">19</span> <span class="versetext_indent">Ne valoregalas al ĝi topazo el Etiopujo;<br>
               Pura oro ne povas esti ĝia prezo.</span></p>
         <p class="verse_indent"><span class="versenr_indent">20</span> <span class="versetext_indent">De kie venas la saĝo?<br>
               Kaj kie estas la loko de prudento?</span></p>
         <p class="verse_indent"><span class="versenr_indent">21</span> <span class="versetext_indent">Kaŝita ĝi estas antaŭ la okuloj de ĉio vivanta,<br>
               Nevidebla por la birdoj de la ĉielo.</span></p>
         <p class="verse_indent"><span class="versenr_indent">22</span> <span class="versetext_indent">La abismo kaj la morto diras:<br>
               Per niaj oreloj ni aŭdis nur famon pri ĝi.</span></p>
         <p class="verse_indent"><span class="versenr_indent">23</span> <span class="versetext_indent">Dio komprenas ĝian vojon,<br>
               Kaj Li scias ĝian lokon;</span></p>
         <p class="verse_indent"><span class="versenr_indent">24</span> <span class="versetext_indent">Ĉar Li rigardas ĝis la fino de la tero,<br>
               Li vidas sub la tuta ĉielo.</span></p>
         <p class="verse_indent"><span class="versenr_indent">25</span> <span class="versetext_indent">Kiam Li donis pezon al la vento<br>
               Kaj aranĝis la akvon laŭmezure,</span></p>
         <p class="verse_indent"><span class="versenr_indent">26</span> <span class="versetext_indent">Kiam Li starigis leĝon por la pluvo<br>
               Kaj vojon por la fulmo kaj tondro:</span></p>
         <p class="verse_indent"><span class="versenr_indent">27</span> <span class="versetext_indent">Tiam Li vidis ĝin kaj anoncis ĝin,<br>
               Pretigis ĝin kaj esploris ĝin;</span></p>
         <p class="verse_indent"><span class="versenr_indent">28</span> <span class="versetext_indent">Kaj Li diris al la homoj:<br>
               Vidu, timo antaŭ Dio estas saĝo,<br>
               Kaj evitado de malbono estas prudento.</span></p>
      </p>
      <div class="dist_chapter"></div>
      <h3 class="chapternr">29</h3>
      <p class="first_p">Kaj plue Ijob parolis siajn sentencojn, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ho, se estus al mi tiel, kiel en la antaŭaj monatoj,<br>
               Kiel en la tempo, kiam Dio min gardis;</span></p>
         <p class="verse_indent"><span class="versenr_indent">3</span> <span class="versetext_indent">Kiam Lia lumilo lumis super mia kapo;<br>
               Kaj sub Lia lumo mi povis iri en mallumo;</span></p>
         <p class="verse_indent"><span class="versenr_indent">4</span> <span class="versetext_indent">Kiel estis al mi en la tagoj de mia juneco,<br>
               Kiam la ŝirmado de Dio estis super mia tendo;</span></p>
         <p class="verse_indent"><span class="versenr_indent">5</span> <span class="versetext_indent">Kiam la Plejpotenculo estis ankoraŭ kun mi,<br>
               Kaj ĉirkaŭ mi estis miaj infanoj;</span></p>
         <p class="verse_indent"><span class="versenr_indent">6</span> <span class="versetext_indent">Kiam miaj paŝoj laviĝadis en butero,<br>
               Kaj la roko verŝadis al mi fluojn da oleo!</span></p>
         <p class="verse_indent"><span class="versenr_indent">7</span> <span class="versetext_indent">Kiam mi eliris el la pordego al la urbo<br>
               Kaj aranĝis al mi sidon sur la placo,</span></p>
         <p class="verse_indent"><span class="versenr_indent">8</span> <span class="versetext_indent">Vidis min junuloj kaj kaŝis sin,<br>
               Kaj maljunuloj leviĝis kaj staris;</span></p>
         <p class="verse_indent"><span class="versenr_indent">9</span> <span class="versetext_indent">Eminentuloj ĉesis paroli<br>
               Kaj metis la manon sur sian buŝon;</span></p>
         <p class="verse_indent"><span class="versenr_indent">10</span> <span class="versetext_indent">La voĉo de altranguloj sin kaŝis,<br>
               Kaj ilia lango algluiĝis al ilia palato.</span></p>
         <p class="verse_indent"><span class="versenr_indent">11</span> <span class="versetext_indent">Kiam orelo aŭdis, ĝi nomis min feliĉa;<br>
               Kiam okulo vidis, ĝi gloris min;</span></p>
         <p class="verse_indent"><span class="versenr_indent">12</span> <span class="versetext_indent">Ĉar mi savadis kriantan malriĉulon,<br>
               Kaj orfon, kiu ne havis helpanton.</span></p>
         <p class="verse_indent"><span class="versenr_indent">13</span> <span class="versetext_indent">Beno de pereanto venadis sur min,<br>
               Kaj la koro de vidvino estis ĝojigata de mi.</span></p>
         <p class="verse_indent"><span class="versenr_indent">14</span> <span class="versetext_indent">Virteco estis mia vesto,<br>
               Kaj mia justeco vestis min kiel mantelo kaj kapornamo.</span></p>
         <p class="verse_indent"><span class="versenr_indent">15</span> <span class="versetext_indent">Mi estis okuloj por la blindulo,<br>
               Kaj piedoj por la lamulo;</span></p>
         <p class="verse_indent"><span class="versenr_indent">16</span> <span class="versetext_indent">Mi estis patro por la malriĉuloj,<br>
               Kaj juĝan aferon de homoj nekonataj mi esploradis;</span></p>
         <p class="verse_indent"><span class="versenr_indent">17</span> <span class="versetext_indent">Mi rompadis la makzelojn al maljustulo,<br>
               Kaj el liaj dentoj mi elŝiradis la kaptitaĵon.</span></p>
         <p class="verse_indent"><span class="versenr_indent">18</span> <span class="versetext_indent">Kaj mi pensis: En mia nesto mi mortos,<br>
               Kaj grandnombraj kiel sablo estos miaj tagoj;</span></p>
         <p class="verse_indent"><span class="versenr_indent">19</span> <span class="versetext_indent">Mia radiko estas malkovrita por la akvo,<br>
               Kaj roso noktas sur miaj branĉoj.</span></p>
         <p class="verse_indent"><span class="versenr_indent">20</span> <span class="versetext_indent">Mia gloro estas ĉiam nova,<br>
               Kaj mia pafarko ĉiam refortiĝas en mia mano.</span></p>
         <p class="verse_indent"><span class="versenr_indent">21</span> <span class="versetext_indent">Oni aŭskultadis min kaj atendadis,<br>
               Kaj silentadis, kiam mi donadis konsilojn.</span></p>
         <p class="verse_indent"><span class="versenr_indent">22</span> <span class="versetext_indent">Post miaj vortoj oni ne plu parolis;<br>
               Kaj miaj vortoj gutadis sur ilin.</span></p>
         <p class="verse_indent"><span class="versenr_indent">23</span> <span class="versetext_indent">Oni atendadis min kiel la pluvon,<br>
               Kaj malfermadis sian buŝon, kiel por malfrua pluvo.</span></p>
         <p class="verse_indent"><span class="versenr_indent">24</span> <span class="versetext_indent">Se mi iam ridis al ili, ili ne kredis tion;<br>
               Kaj la lumo de mia vizaĝo ne falis.</span></p>
         <p class="verse_indent"><span class="versenr_indent">25</span> <span class="versetext_indent">Kiam mi iris al ili, mi sidis sur la ĉefa loko;<br>
               Mi loĝis kiel reĝo inter taĉmentoj,<br>
               Kiel konsolanto de funebruloj.</span></p>
      </p>
      <div class="dist_chapter"></div>
      <h3 class="chapternr">30</h3>
      <p class="indent">
         <p class="indent_first">Sed nun ridas pri mi homoj pli junaj ol mi,<br>
            Kies patrojn mi ne volus starigi kun la hundoj de miaj<br>
            ŝafaroj;
         </p>
         <p class="verse_indent"><span class="versenr_indent">2</span> <span class="versetext_indent">Kies forto de la manoj estis senbezona por mi,<br>
               Kaj kiuj ne povis atingi maljunecon;</span></p>
         <p class="verse_indent"><span class="versenr_indent">3</span> <span class="versetext_indent">Kiuj pro malriĉeco kaj malsato solece kuris<br>
               En la dezerton mizeran kaj senvivan;</span></p>
         <p class="verse_indent"><span class="versenr_indent">4</span> <span class="versetext_indent">Kiuj elŝiras atriplon apud la arbetaĵoj,<br>
               Kaj kies pano estas la radiko de genisto.</span></p>
         <p class="verse_indent"><span class="versenr_indent">5</span> <span class="versetext_indent">El meze de la homoj oni elpelas ilin;<br>
               Oni krias sur ilin, kiel sur ŝteliston;</span></p>
         <p class="verse_indent"><span class="versenr_indent">6</span> <span class="versetext_indent">En terfendoj ĉe la valoj ili loĝas,<br>
               En truoj de la tero kaj de rokoj;</span></p>
         <p class="verse_indent"><span class="versenr_indent">7</span> <span class="versetext_indent">Inter la arbetaĵoj ili krias,<br>
               Sub la kardoj ili kolektiĝas;</span></p>
         <p class="verse_indent"><span class="versenr_indent">8</span> <span class="versetext_indent">Kiel infanoj de sentaŭguloj kaj sennomuloj,<br>
               Ili estas elpelitaj el la lando.</span></p>
         <p class="verse_indent"><span class="versenr_indent">9</span> <span class="versetext_indent">Kaj nun mi fariĝis objekto de ilia mokokanto,<br>
               Mi fariĝis por ili objekto de babilado.</span></p>
         <p class="verse_indent"><span class="versenr_indent">10</span> <span class="versetext_indent">Ili abomenas min, malproksimiĝas de mi,<br>
               Ne timas kraĉi sur mian vizaĝon.</span></p>
         <p class="verse_indent"><span class="versenr_indent">11</span> <span class="versetext_indent">Li malligis mian ŝnuron kaj turmentas min,<br>
               Kaj ili forĵetis antaŭ mi la bridon.</span></p>
         <p class="verse_indent"><span class="versenr_indent">12</span> <span class="versetext_indent">Dekstre buboj stariĝis, kaj puŝas miajn piedojn;<br>
               Ili ebenigis kontraŭ mi siajn pereigajn vojojn;</span></p>
         <p class="verse_indent"><span class="versenr_indent">13</span> <span class="versetext_indent">Ili disfosis mian vojon, facile pereigas min,<br>
               Ne bezonante helpanton;</span></p>
         <p class="verse_indent"><span class="versenr_indent">14</span> <span class="versetext_indent">Ili venas kiel tra larĝa breĉo,<br>
               Ĵetas sin tumulte.</span></p>
         <p class="verse_indent"><span class="versenr_indent">15</span> <span class="versetext_indent">Teruroj turnis sin kontraŭ min,<br>
               Forpelis mian majeston kiel vento;<br>
               Kiel nubo foriris mia feliĉo.</span></p>
         <p class="verse_indent"><span class="versenr_indent">16</span> <span class="versetext_indent">Kaj nun elverŝiĝas mia animo;<br>
               Kaptis min tagoj de mizero.</span></p>
         <p class="verse_indent"><span class="versenr_indent">17</span> <span class="versetext_indent">En la nokto miaj ostoj traboriĝas en mi,<br>
               Kaj miaj mordetantoj ne dormas.</span></p>
         <p class="verse_indent"><span class="versenr_indent">18</span> <span class="versetext_indent">Kun granda malfacileco demetiĝas mia vesto;<br>
               Premas min la rando de mia ĉemizo.</span></p>
         <p class="verse_indent"><span class="versenr_indent">19</span> <span class="versetext_indent">Oni komparas min kun koto;<br>
               Mi similiĝis al polvo kaj cindro.</span></p>
         <p class="verse_indent"><span class="versenr_indent">20</span> <span class="versetext_indent">Mi krias al Vi, sed Vi ne respondas al mi;<br>
               Mi staras, ke Vi atentu min.</span></p>
         <p class="verse_indent"><span class="versenr_indent">21</span> <span class="versetext_indent">Vi fariĝis kruelulo por mi;<br>
               Per la forto de Via mano Vi montras al mi Vian malamon.</span></p>
         <p class="verse_indent"><span class="versenr_indent">22</span> <span class="versetext_indent">Vi levis min en la venton,<br>
               Lasis min kaj neniigis min en la ventego.</span></p>
         <p class="verse_indent"><span class="versenr_indent">23</span> <span class="versetext_indent">Mi scias, ke Vi transdonos min al la morto,<br>
               En la kunvenejon de ĉio vivanta.</span></p>
         <p class="verse_indent"><span class="versenr_indent">24</span> <span class="versetext_indent">Sed ĉu oni povas ne deziri eltiri manon,<br>
               Kaj krii en sia malfeliĉo?</span></p>
         <p class="verse_indent"><span class="versenr_indent">25</span> <span class="versetext_indent">Ĉu mi ne ploris pri tiu, kiu havis malfeliĉan tempon?<br>
               Ĉu mia animo ne afliktiĝis pri malriĉulo?</span></p>
         <p class="verse_indent"><span class="versenr_indent">26</span> <span class="versetext_indent">Mi atendis bonon, sed venis malbono;<br>
               Mi esperis lumon, sed venis mallumo.</span></p>
         <p class="verse_indent"><span class="versenr_indent">27</span> <span class="versetext_indent">Miaj internaĵoj bolas kaj ne ĉesas;<br>
               Atakis min tempo de mizero.</span></p>
         <p class="verse_indent"><span class="versenr_indent">28</span> <span class="versetext_indent">Mi estas nigra, sed ne de la suno;<br>
               Mi leviĝas en la komunumo kaj krias.</span></p>
         <p class="verse_indent"><span class="versenr_indent">29</span> <span class="versetext_indent">Mi fariĝis frato al la ŝakaloj<br>
               Kaj kamarado al la strutoj.</span></p>
         <p class="verse_indent"><span class="versenr_indent">30</span> <span class="versetext_indent">Mia haŭto nigriĝis sur mi,<br>
               Kaj miaj ostoj sekiĝis de varmego.</span></p>
         <p class="verse_indent"><span class="versenr_indent">31</span> <span class="versetext_indent">Mia harpo fariĝis plendilo,<br>
               Kaj mia fluto fariĝis voĉo de plorantoj.</span></p>
      </p>
      <div class="dist_chapter"></div>
      <h3 class="chapternr">31</h3>
      <p class="indent">
         <p class="indent_first">Mi faris interligon kun miaj okuloj,<br>
            Ke mi ne atentu virgulinon.
         </p>
         <p class="verse_indent"><span class="versenr_indent">2</span> <span class="versetext_indent">Kia estas la parto, kiun donas Dio de supre?<br>
               Kaj kion destinas la Plejpotenculo el la altaj sferoj?</span></p>
         <p class="verse_indent"><span class="versenr_indent">3</span> <span class="versetext_indent">Ĉu ne malfeliĉon al malpiulo,<br>
               Kaj forpuŝon de malbonagantoj?</span></p>
         <p class="verse_indent"><span class="versenr_indent">4</span> <span class="versetext_indent">Ĉu Li ne vidas mian konduton,<br>
               Ne kalkulas ĉiujn miajn paŝojn?</span></p>
         <p class="verse_indent"><span class="versenr_indent">5</span> <span class="versetext_indent">Ĉu mi iradis en malvero,<br>
               Kaj miaj piedoj rapidis al trompo?</span></p>
         <p class="verse_indent"><span class="versenr_indent">6</span> <span class="versetext_indent">Li pesu min per justa pesilo,<br>
               Kaj tiam Dio konvinkiĝos pri mia senkulpeco.</span></p>
         <p class="verse_indent"><span class="versenr_indent">7</span> <span class="versetext_indent">Se mia paŝo forkliniĝis de la vojo,<br>
               Se mia koro sekvis miajn okulojn,<br>
               Kaj se al mia mano algluiĝis makulo:</span></p>
         <p class="verse_indent"><span class="versenr_indent">8</span> <span class="versetext_indent">Tiam mi semu kaj alia manĝu,<br>
               Kaj mia idaro elradikiĝu.</span></p>
         <p class="verse_indent"><span class="versenr_indent">9</span> <span class="versetext_indent">Se mia koro forlogiĝis al virino,<br>
               Kaj mi kaŝe atendis ĉe la pordo de mia amiko:</span></p>
         <p class="verse_indent"><span class="versenr_indent">10</span> <span class="versetext_indent">Tiam mia edzino estu adultigata de aliulo,<br>
               Kaj aliuloj kliniĝu super ŝi.</span></p>
         <p class="verse_indent"><span class="versenr_indent">11</span> <span class="versetext_indent">Ĉar tio estus malvirto,<br>
               Tio estus krimo, kiun devas puni juĝistoj.</span></p>
         <p class="verse_indent"><span class="versenr_indent">12</span> <span class="versetext_indent">Tio estas fajro, kiu ekstermas ĝis la abismo,<br>
               Kaj mian tutan akiritaĵon ĝi elradikigus.</span></p>
         <p class="verse_indent"><span class="versenr_indent">13</span> <span class="versetext_indent">Ĉu mi malŝatis la rajton de mia servisto aŭ de mia<br>
               servistino,<br>
               Kiam ili havis juĝan aferon kun mi?</span></p>
         <p class="verse_indent"><span class="versenr_indent">14</span> <span class="versetext_indent">Tiam kion mi farus, kiam Dio leviĝus?<br>
               Kaj kion mi respondus al Li, kiam Li esplordemandus?</span></p>
         <p class="verse_indent"><span class="versenr_indent">15</span> <span class="versetext_indent">Lin kreis ja Tiu sama, kiu kreis min en la ventro,<br>
               Kaj Tiu sama pretigis en la ventro ankaŭ lin.</span></p>
         <p class="verse_indent"><span class="versenr_indent">16</span> <span class="versetext_indent">Ĉu mi rifuzis la deziron de senhavuloj?<br>
               Aŭ ĉu mi turmentis la okulojn de vidvino?</span></p>
         <p class="verse_indent"><span class="versenr_indent">17</span> <span class="versetext_indent">Ĉu mian panpecon mi manĝis sola?<br>
               Ĉu ne manĝis de ĝi ankaŭ orfo?</span></p>
         <p class="verse_indent"><span class="versenr_indent">18</span> <span class="versetext_indent">Ĉar detempe de mia juneco mi estis kiel patro,<br>
               Kaj de post la eliro el la ventro de mia patrino mi estis<br>
               gvidisto.</span></p>
         <p class="verse_indent"><span class="versenr_indent">19</span> <span class="versetext_indent">Kiam mi vidis malfeliĉulon sen vesto<br>
               Kaj malriĉulon sen kovro,</span></p>
         <p class="verse_indent"><span class="versenr_indent">20</span> <span class="versetext_indent">Ĉu tiam ne benis min liaj lumboj,<br>
               Ĉu li ne estis varmigata per la lano de miaj ŝafoj?</span></p>
         <p class="verse_indent"><span class="versenr_indent">21</span> <span class="versetext_indent">Se mi levis mian manon kontraŭ orfon,<br>
               Ĉar mi vidis en la pordego helpon al mi,</span></p>
         <p class="verse_indent"><span class="versenr_indent">22</span> <span class="versetext_indent">En tia okazo mia ŝultro defalu de la dorso,<br>
               Kaj mia brako rompiĝu de kano.</span></p>
         <p class="verse_indent"><span class="versenr_indent">23</span> <span class="versetext_indent">Ĉar mi timas la punon de Dio,<br>
               Kaj ĝian pezon mi ne povus elteni.</span></p>
         <p class="verse_indent"><span class="versenr_indent">24</span> <span class="versetext_indent">Ĉu mi faris la oron mia espero,<br>
               Kaj la orbulon mi nomis mia fido?</span></p>
         <p class="verse_indent"><span class="versenr_indent">25</span> <span class="versetext_indent">Ĉu mi ĝojis, ke mia riĉeco estas granda<br>
               Kaj ke mia mano multe akiris?</span></p>
         <p class="verse_indent"><span class="versenr_indent">26</span> <span class="versetext_indent">Kiam mi vidis la lumon brilantan<br>
               Kaj la lunon majeste irantan,</span></p>
         <p class="verse_indent"><span class="versenr_indent">27</span> <span class="versetext_indent">Ĉu tiam sekrete forlogiĝis mia koro<br>
               Kaj mi sendis kisojn per mia mano?</span></p>
         <p class="verse_indent"><span class="versenr_indent">28</span> <span class="versetext_indent">Ankaŭ tio estus krimo juĝinda,<br>
               Ĉar mi forneus per tio Dion en la alto.</span></p>
         <p class="verse_indent"><span class="versenr_indent">29</span> <span class="versetext_indent">Ĉu mi ĝojis pri malfeliĉo de mia malamiko?<br>
               Aŭ ĉu mi estis ravita, se lin trafis malbono?</span></p>
         <p class="verse_indent"><span class="versenr_indent">30</span> <span class="versetext_indent">Mi ne permesis al mia gorĝo peki<br>
               Per eldiro de malbeno kontraŭ lia animo.</span></p>
         <p class="verse_indent"><span class="versenr_indent">31</span> <span class="versetext_indent">Ĉu la homoj de mia tendo ne diris:<br>
               Ho, se oni ne satiĝus de lia karno!</span></p>
         <p class="verse_indent"><span class="versenr_indent">32</span> <span class="versetext_indent">Ne noktis fremdulo sur la strato;<br>
               Miajn pordojn mi malfermadis al migrantoj.</span></p>
         <p class="verse_indent"><span class="versenr_indent">33</span> <span class="versetext_indent">Ĉu mi hommaniere kovradis miajn kulpojn,<br>
               Por kaŝi en mia brusto miajn pekojn?</span></p>
         <p class="verse_indent"><span class="versenr_indent">34</span> <span class="versetext_indent">En tia okazo mi timus grandan homamason,<br>
               Kaj malestimo de familioj min timigus;<br>
               Mi silentus, kaj ne elirus ekster la pordon.</span></p>
         <p class="verse_indent"><span class="versenr_indent">35</span> <span class="versetext_indent">Ho, se iu aŭskultus min!<br>
               Jen estas mia signo; la Plejpotenculo respondu al mi.<br>
               Se mia akuzanto skribus libron,</span></p>
         <p class="verse_indent"><span class="versenr_indent">36</span> <span class="versetext_indent">Mi portus ĝin sur mia ŝultro,<br>
               Mi metus ĝin sur min kiel kronon,</span></p>
         <p class="verse_indent"><span class="versenr_indent">37</span> <span class="versetext_indent">Mi raportus al li pri la nombro de miaj paŝoj;<br>
               Mi alproksimiĝus al li kiel al princo.</span></p>
         <p class="verse_indent"><span class="versenr_indent">38</span> <span class="versetext_indent">Se mia lando kriis kontraŭ mi,<br>
               Kaj ĝiaj sulkoj ploris,</span></p>
         <p class="verse_indent"><span class="versenr_indent">39</span> <span class="versetext_indent">Se ĝiajn fruktojn mi manĝis senpage,<br>
               Kaj mi afliktis la animon de ĝiaj mastroj:</span></p>
         <p class="verse_indent"><span class="versenr_indent">40</span> <span class="versetext_indent">Tiam anstataŭ tritiko kresku por mi kardo,<br>
               Kaj anstataŭ hordeo dornoj.</span></p>
      </p>
      <p class="p">Finiĝis la paroloj de Ijob.</p>
      <div class="dist_chapter"></div>
      <h3 class="chapternr">32</h3>
      <p class="first_p">Kaj tiuj tri viroj ĉesis respondi al Ijob, ĉar li opiniis sin
         prava.<em class="versenr"> 2</em> Tiam ekflamis la kolero de Elihu, filo de Baraĥel,
         Buzano, el la familio de Ram. Kontraŭ Ijob ekflamis lia kolero
         pro tio, ke li opiniis sin pli prava ol Dio;<em class="versenr"> 3</em> kaj kontraŭ liaj
         tri amikoj ekflamis lia kolero pro tio, ke ili ne trovis
         respondon kaj akuzis Ijobon.<em class="versenr"> 4</em> Elihu atendis, dum ili parolis kun
         Ijob, ĉar ili estis pli aĝaj ol li.<em class="versenr"> 5</em> Sed kiam Elihu vidis, ke ne
         troviĝas respondo en la buŝo de la tri viroj, ekflamis lia
         kolero.
      </p>
      <p class="p"><em class="versenr"> 6</em> Kaj ekparolis Elihu, filo de Baraĥel, la Buzano, kaj diris:
      </p>
      <p class="indent">
         <p class="verse_indent_cont">Mi estas juna, kaj vi estas maljunuloj;<br>
            Tial mi hezitis kaj timis eldiri al vi mian opinion.
         </p>
         <p class="verse_indent"><span class="versenr_indent">7</span> <span class="versetext_indent">Mi pensis: La aĝo parolu,<br>
               Kaj la jarmulto montru saĝon.</span></p>
         <p class="verse_indent"><span class="versenr_indent">8</span> <span class="versetext_indent">Sed la spirito en la homoj kaj la spiro de la Plejpotenculo<br>
               Donas al ili prudenton.</span></p>
         <p class="verse_indent"><span class="versenr_indent">9</span> <span class="versetext_indent">Ne la grandaj estas la plej prudentaj,<br>
               Kaj ne la maljunuloj sole scias juĝi,</span></p>
         <p class="verse_indent"><span class="versenr_indent">10</span> <span class="versetext_indent">Tial mi diras: Aŭskultu min;<br>
               Mi ankaŭ eldiros mian opinion.</span></p>
         <p class="verse_indent"><span class="versenr_indent">11</span> <span class="versetext_indent">Jen mi atendis viajn vortojn,<br>
               Mi atentis vian kompetentecon,<br>
               Ĝis vi trovos la ĝustan parolon.</span></p>
         <p class="verse_indent"><span class="versenr_indent">12</span> <span class="versetext_indent">Sed atentante vin, mi vidis,<br>
               Ke neniu el vi donas al Ijob moralinstruon,<br>
               Respondante al liaj paroloj.</span></p>
         <p class="verse_indent"><span class="versenr_indent">13</span> <span class="versetext_indent">Ne diru: Ni trovis la saĝon.<br>
               Dio instruu lin, ne homo.</span></p>
         <p class="verse_indent"><span class="versenr_indent">14</span> <span class="versetext_indent">Li ne direktis al mi siajn vortojn,<br>
               Kaj per viaj diroj mi ne respondos al li.</span></p>
         <p class="verse_indent"><span class="versenr_indent">15</span> <span class="versetext_indent">Ili perdis la kuraĝon, ili ne plu respondis;<br>
               Mankas al ili vortoj.</span></p>
         <p class="verse_indent"><span class="versenr_indent">16</span> <span class="versetext_indent">Mi atendis, ĝis ili ĉesos paroli;<br>
               Sed ĉar ili haltis kaj ne plu respondis,</span></p>
         <p class="verse_indent"><span class="versenr_indent">17</span> <span class="versetext_indent">Tial ankaŭ mi de mia flanko respondos,<br>
               Mi ankaŭ eldiros mian opinion.</span></p>
         <p class="verse_indent"><span class="versenr_indent">18</span> <span class="versetext_indent">Ĉar mi estas plena de vortoj;<br>
               La spirito de mia interno min premas.</span></p>
         <p class="verse_indent"><span class="versenr_indent">19</span> <span class="versetext_indent">Mia interno estas kiel vino ŝtopfermita,<br>
               Kiu krevigas novan felsakon.</span></p>
         <p class="verse_indent"><span class="versenr_indent">20</span> <span class="versetext_indent">Mi ekparolos, kaj tiam fariĝos al mi pli facile;<br>
               Mi malfermos mian buŝon, kaj mi respondos.</span></p>
         <p class="verse_indent"><span class="versenr_indent">21</span> <span class="versetext_indent">Mi ne atentos la vizaĝon de persono,<br>
               Kaj mi ne flatos al homo;</span></p>
         <p class="verse_indent"><span class="versenr_indent">22</span> <span class="versetext_indent">Ĉar mi ne povoscias flati;<br>
               Aliokaze pereigu min mia Kreinto.</span></p>
      </p>
      <div class="dist_chapter"></div>
      <h3 class="chapternr">33</h3>
      <p class="indent">
         <p class="indent_first">Aŭskultu do, Ijob, miajn parolojn,<br>
            Kaj atentu ĉiujn miajn vortojn.
         </p>
         <p class="verse_indent"><span class="versenr_indent">2</span> <span class="versetext_indent">Jen mi malfermis mian buŝon,<br>
               Parolas mia lango en mia gorĝo.</span></p>
         <p class="verse_indent"><span class="versenr_indent">3</span> <span class="versetext_indent">Ĝuste el mia koro estas miaj paroloj,<br>
               Kaj puran scion eldiros miaj lipoj.</span></p>
         <p class="verse_indent"><span class="versenr_indent">4</span> <span class="versetext_indent">La spirito de Dio min kreis,<br>
               Kaj la spiro de la Plejpotenculo min vivigas.</span></p>
         <p class="verse_indent"><span class="versenr_indent">5</span> <span class="versetext_indent">Se vi povas, respondu al mi;<br>
               Armu vin kontraŭ mi, kaj stariĝu.</span></p>
         <p class="verse_indent"><span class="versenr_indent">6</span> <span class="versetext_indent">Jen mi simile al vi estas de Dio;<br>
               Mi ankaŭ estas farita el argilo.</span></p>
         <p class="verse_indent"><span class="versenr_indent">7</span> <span class="versetext_indent">Vidu, vi ne bezonas timi min,<br>
               Kaj mia ŝarĝo ne pezos sur vi.</span></p>
         <p class="verse_indent"><span class="versenr_indent">8</span> <span class="versetext_indent">Vi parolis antaŭ miaj oreloj,<br>
               Kaj mi aŭdis la sonon de tiaj vortoj:</span></p>
         <p class="verse_indent"><span class="versenr_indent">9</span> <span class="versetext_indent">Mi estas pura, sen malbonagoj;<br>
               Senkulpa, mi ne havas pekon;</span></p>
         <p class="verse_indent"><span class="versenr_indent">10</span> <span class="versetext_indent">Jen Li trovis ion riproĉindan en mi,<br>
               Li rigardas min kiel Lian malamikon;</span></p>
         <p class="verse_indent"><span class="versenr_indent">11</span> <span class="versetext_indent">Li metis miajn piedojn en ŝtipon;<br>
               Li observas ĉiujn miajn vojojn.</span></p>
         <p class="verse_indent"><span class="versenr_indent">12</span> <span class="versetext_indent">Sed en tio vi ne estas prava, mi respondas al vi;<br>
               Ĉar Dio estas pli granda ol homo.</span></p>
         <p class="verse_indent"><span class="versenr_indent">13</span> <span class="versetext_indent">Kial vi havas pretendon kontraŭ Li pro tio,<br>
               Ke Li ne donas al vi kalkulraporton pri ĉiuj Siaj faroj?</span></p>
         <p class="verse_indent"><span class="versenr_indent">14</span> <span class="versetext_indent">Cetere Dio parolas en unu maniero kaj en alia maniero,<br>
               Sed oni tion ne rimarkas.</span></p>
         <p class="verse_indent"><span class="versenr_indent">15</span> <span class="versetext_indent">En sonĝo, en nokta vizio,<br>
               Kiam sur la homojn falis dormo,<br>
               Kiam ili dormas sur la lito,</span></p>
         <p class="verse_indent"><span class="versenr_indent">16</span> <span class="versetext_indent">Tiam Li malfermas la orelon de la homoj,<br>
               Kaj, doninte instruon, sigelas ĝin,</span></p>
         <p class="verse_indent"><span class="versenr_indent">17</span> <span class="versetext_indent">Por deturni homon de ia faro<br>
               Kaj gardi viron kontraŭ fiereco,</span></p>
         <p class="verse_indent"><span class="versenr_indent">18</span> <span class="versetext_indent">Por ŝirmi lian animon kontraŭ pereo<br>
               Kaj lian vivon kontraŭ falo sub glavon.</span></p>
         <p class="verse_indent"><span class="versenr_indent">19</span> <span class="versetext_indent">Ankaŭ per malsano sur lia lito Li avertas lin,<br>
               Kiam ĉiuj liaj ostoj estas ankoraŭ fortaj.</span></p>
         <p class="verse_indent"><span class="versenr_indent">20</span> <span class="versetext_indent">Kaj abomenata fariĝas por li en lia vivo la manĝaĵo,<br>
               Kaj por lia animo la frandaĵo.</span></p>
         <p class="verse_indent"><span class="versenr_indent">21</span> <span class="versetext_indent">Lia karno konsumiĝas tiel, ke oni ĝin jam ne vidas;<br>
               Kaj elstaras liaj ostoj, kiuj antaŭe estis nevideblaj.</span></p>
         <p class="verse_indent"><span class="versenr_indent">22</span> <span class="versetext_indent">Kaj lia animo alproksimiĝas al la pereo,<br>
               Kaj lia vivo al la mortigo.</span></p>
         <p class="verse_indent"><span class="versenr_indent">23</span> <span class="versetext_indent">Sed se li havas por si anĝelon proparolanton,<br>
               Kvankam unu el mil,<br>
               Kiu elmontrus pri la homo lian pravecon,</span></p>
         <p class="verse_indent"><span class="versenr_indent">24</span> <span class="versetext_indent">Tiam Li indulgas lin, kaj diras:<br>
               Liberigu lin, ke li ne malsupreniru en la tombon,<br>
               Ĉar Mi trovis pardonigon.</span></p>
         <p class="verse_indent"><span class="versenr_indent">25</span> <span class="versetext_indent">Tiam lia korpo fariĝas denove freŝa, kiel en la juneco;<br>
               Li revenas al la tagoj de sia knabeco.</span></p>
         <p class="verse_indent"><span class="versenr_indent">26</span> <span class="versetext_indent">Li preĝas al Dio,<br>
               Kaj ĉi Tiu korfavoras lin,<br>
               Kaj montras al li Sian vizaĝon kun ĝojo,<br>
               Kaj rekompencas la homon laŭ lia virteco.</span></p>
         <p class="verse_indent"><span class="versenr_indent">27</span> <span class="versetext_indent">Li rigardas la homojn, kaj diras:<br>
               Mi pekis, la veron mi kripligis,<br>
               Kaj Li ne repagis al mi;</span></p>
         <p class="verse_indent"><span class="versenr_indent">28</span> <span class="versetext_indent">Li liberigis mian animon, ke ĝi ne iru en pereon,<br>
               Kaj mia vivo vidas la lumon.</span></p>
         <p class="verse_indent"><span class="versenr_indent">29</span> <span class="versetext_indent">Ĉion ĉi tion Dio faras<br>
               Du aŭ tri fojojn kun homo,</span></p>
         <p class="verse_indent"><span class="versenr_indent">30</span> <span class="versetext_indent">Por deturni lian animon de pereo<br>
               Kaj prilumi lin per la lumo de vivo.</span></p>
         <p class="verse_indent"><span class="versenr_indent">31</span> <span class="versetext_indent">Atentu, Ijob, aŭskultu min;<br>
               Silentu, kaj mi parolos.</span></p>
         <p class="verse_indent"><span class="versenr_indent">32</span> <span class="versetext_indent">Se vi havas, kion diri, respondu al mi;<br>
               Parolu, ĉar mi dezirus, ke vi montriĝu prava.</span></p>
         <p class="verse_indent"><span class="versenr_indent">33</span> <span class="versetext_indent">Se ne, tiam aŭskultu min;<br>
               Silentu, kaj mi instruos al vi saĝon.</span></p>
      </p>
      <div class="dist_chapter"></div>
      <h3 class="chapternr">34</h3>
      <p class="first_p">Elihu parolis plue, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Aŭskultu, saĝuloj, miajn vortojn;<br>
               Kaj vi, kompetentuloj, atentu min.</span></p>
         <p class="verse_indent"><span class="versenr_indent">3</span> <span class="versetext_indent">Ĉar la orelo esploras la parolon,<br>
               Kiel la palato gustumas la manĝaĵon.</span></p>
         <p class="verse_indent"><span class="versenr_indent">4</span> <span class="versetext_indent">Decidon ni elektu al ni;<br>
               Ni esploru inter ni, kio estas bona.</span></p>
         <p class="verse_indent"><span class="versenr_indent">5</span> <span class="versetext_indent">Ĉar Ijob diris: Mi estas prava,<br>
               Sed Dio forigis mian rajton;</span></p>
         <p class="verse_indent"><span class="versenr_indent">6</span> <span class="versetext_indent">En mia juĝa afero mi estas refutata;<br>
               Turmentas min mia sago, kvankam mi estas senkulpa.</span></p>
         <p class="verse_indent"><span class="versenr_indent">7</span> <span class="versetext_indent">Kiu homo estas simila al Ijob,<br>
               Kiu trinkas mokojn kiel akvon?</span></p>
         <p class="verse_indent"><span class="versenr_indent">8</span> <span class="versetext_indent">Kaj li estas preta aliĝi al malbonaguloj<br>
               Kaj iri kun malpiuloj;</span></p>
         <p class="verse_indent"><span class="versenr_indent">9</span> <span class="versetext_indent">Ĉar li diras: Homo ne havas utilon,<br>
               Se li serĉas favoron de Dio.</span></p>
         <p class="verse_indent"><span class="versenr_indent">10</span> <span class="versetext_indent">Tial aŭskultu min, ho saĝaj homoj:<br>
               Dio estas malproksima de malbonagoj,<br>
               Kaj la Plejpotenculo estas malproksima de maljusteco;</span></p>
         <p class="verse_indent"><span class="versenr_indent">11</span> <span class="versetext_indent">Sed Li repagas al homo laŭ liaj agoj,<br>
               Kaj laŭ la vojo de ĉiu Li renkontas lin.</span></p>
         <p class="verse_indent"><span class="versenr_indent">12</span> <span class="versetext_indent">Vere, Dio ne malbonagas,<br>
               Kaj la Plejpotenculo ne kurbigas la veron.</span></p>
         <p class="verse_indent"><span class="versenr_indent">13</span> <span class="versetext_indent">Kiu komisiis al Li la teron?<br>
               Kaj kiu starigis Lin super la tuta mondo?</span></p>
         <p class="verse_indent"><span class="versenr_indent">14</span> <span class="versetext_indent">Se Li pensus nur pri Si,<br>
               Se Li prenus al Si Sian spiriton kaj spiron,</span></p>
         <p class="verse_indent"><span class="versenr_indent">15</span> <span class="versetext_indent">Tiam pereus absolute ĉiu karno,<br>
               Kaj homo refariĝus polvo.</span></p>
         <p class="verse_indent"><span class="versenr_indent">16</span> <span class="versetext_indent">Se vi havas prudenton, aŭskultu ĉi tion;<br>
               Atentu la voĉon de miaj paroloj.</span></p>
         <p class="verse_indent"><span class="versenr_indent">17</span> <span class="versetext_indent">Ĉu povas regi malamanto de justeco?<br>
               Ĉu vi povas akuzi la Plejjustulon?</span></p>
         <p class="verse_indent"><span class="versenr_indent">18</span> <span class="versetext_indent">Ĉu oni povas diris al reĝo: Sentaŭgulo;<br>
               Aŭ al altranguloj: Malpiulo?</span></p>
         <p class="verse_indent"><span class="versenr_indent">19</span> <span class="versetext_indent">Sed Li ne atentas la vizaĝon de princoj,<br>
               Kaj ne preferas riĉulon antaŭ malriĉulo;<br>
               Ĉar ĉiuj estas faritaĵo de Liaj manoj.</span></p>
         <p class="verse_indent"><span class="versenr_indent">20</span> <span class="versetext_indent">Momente ili mortas, noktomeze ili tumultiĝas kaj malaperas;<br>
               Ne de homa mano estas forigataj la potenculoj.</span></p>
         <p class="verse_indent"><span class="versenr_indent">21</span> <span class="versetext_indent">Ĉar Liaj okuloj estas super la vojoj de homo,<br>
               Kaj ĉiujn liajn paŝojn Li vidas.</span></p>
         <p class="verse_indent"><span class="versenr_indent">22</span> <span class="versetext_indent">Ne ekzistas mallumo nek ombrego,<br>
               Kie povus sin kaŝi malbonaguloj.</span></p>
         <p class="verse_indent"><span class="versenr_indent">23</span> <span class="versetext_indent">Li ne bezonas multe klopodi kun homo,<br>
               Ke li iru al Dio por juĝo.</span></p>
         <p class="verse_indent"><span class="versenr_indent">24</span> <span class="versetext_indent">Li pereigas la fortulojn sennombre<br>
               Kaj starigas sur ilia loko aliajn;</span></p>
         <p class="verse_indent"><span class="versenr_indent">25</span> <span class="versetext_indent">Ĉar Li scias iliajn farojn;<br>
               Li renversas ilin en la nokto, kaj ili frakasiĝas.</span></p>
         <p class="verse_indent"><span class="versenr_indent">26</span> <span class="versetext_indent">Kiel malpiulojn Li frapas ilin sur loko, kie ĉiuj vidas;</span></p>
         <p class="verse_indent"><span class="versenr_indent">27</span> <span class="versetext_indent">Pro tio, ke ili forturniĝis de Li<br>
               Kaj ne penis kompreni ĉiujn Liajn vojojn,</span></p>
         <p class="verse_indent"><span class="versenr_indent">28</span> <span class="versetext_indent">Sed venigis al Li la kriadon de malriĉulo,<br>
               Kaj Li aŭdis la kriadon de mizeruloj.</span></p>
         <p class="verse_indent"><span class="versenr_indent">29</span> <span class="versetext_indent">Se Li kvietigas, tiam kiu povas ribeligi?<br>
               Se Li kaŝas Sian vizaĝon, tiam kiu povas Lin vidi?<br>
               Tiel estas egale kun nacio kaj kun aparta homo,</span></p>
         <p class="verse_indent"><span class="versenr_indent">30</span> <span class="versetext_indent">Por ke ne regu homo hipokrita,<br>
               El la pekigantoj de popolo.</span></p>
         <p class="verse_indent"><span class="versenr_indent">31</span> <span class="versetext_indent">Al Dio oni devas diri:<br>
               Mi fieriĝis, mi ne plu faros malbonon;</span></p>
         <p class="verse_indent"><span class="versenr_indent">32</span> <span class="versetext_indent">Kion mi ne vidas, pri tio instruu min;<br>
               Se mi faris maljustaĵon, mi ne plu faros.</span></p>
         <p class="verse_indent"><span class="versenr_indent">33</span> <span class="versetext_indent">Ĉu konforme al via opinio Li devas repagi?<br>
               Al vi ja ne plaĉis. Vi elektu, ne mi;<br>
               Kaj kion vi scias, tion diru.</span></p>
         <p class="verse_indent"><span class="versenr_indent">34</span> <span class="versetext_indent">Saĝaj homoj diros al mi,<br>
               Kaj prudenta homo, kiu min aŭskultas:</span></p>
         <p class="verse_indent"><span class="versenr_indent">35</span> <span class="versetext_indent">Ijob parolas malsaĝe,<br>
               Kaj liaj vortoj estas malprudentaj.</span></p>
         <p class="verse_indent"><span class="versenr_indent">36</span> <span class="versetext_indent">Ho, se Ijob estus elprovita ĝis la fino,<br>
               Pro tio, ke li aliĝas al homoj pekaj;</span></p>
         <p class="verse_indent"><span class="versenr_indent">37</span> <span class="versetext_indent">Ĉar al sia peko li aldonas blasfemon;<br>
               Inter ni li mokas, kaj multe parolas kontraŭ Dio.</span></p>
      </p>
      <div class="dist_chapter"></div>
      <h3 class="chapternr">35</h3>
      <p class="first_p">Elihu parolis plue, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĉu tion vi opinias justa, ke vi diras:<br>
               Mi estas pli prava ol Dio?</span></p>
         <p class="verse_indent"><span class="versenr_indent">3</span> <span class="versetext_indent">Ĉar vi diras: Kiom tio utilas al vi?<br>
               Kian profiton mi havas kompare kun tiu okazo, se mi pekus?</span></p>
         <p class="verse_indent"><span class="versenr_indent">4</span> <span class="versetext_indent">Mi respondos al vi,<br>
               Kaj kune ankaŭ al viaj amikoj:</span></p>
         <p class="verse_indent"><span class="versenr_indent">5</span> <span class="versetext_indent">Rigardu la ĉielon, kaj vidu;<br>
               Rigardu la nubojn, kiel tro alte ili estas por vi.</span></p>
         <p class="verse_indent"><span class="versenr_indent">6</span> <span class="versetext_indent">Se vi pekas, kiom vi malutilas al Li?<br>
               Kaj se viaj malbonagoj estas multaj, kion vi faras al Li?</span></p>
         <p class="verse_indent"><span class="versenr_indent">7</span> <span class="versetext_indent">Se vi estas virta, kion vi donas al Li?<br>
               Aŭ kion Li prenas el via mano?</span></p>
         <p class="verse_indent"><span class="versenr_indent">8</span> <span class="versetext_indent">Al homo, simila al vi, povas ion fari via malbonago,<br>
               Kaj via virteco havas signifon nur por homido.</span></p>
         <p class="verse_indent"><span class="versenr_indent">9</span> <span class="versetext_indent">Pro multe da premado oni krias;<br>
               Oni ĝemas pro la brako de potenculoj.</span></p>
         <p class="verse_indent"><span class="versenr_indent">10</span> <span class="versetext_indent">Sed oni ne diras: Kie estas Dio, kiu min kreis,<br>
               Kiu donas kantojn en la nokto,</span></p>
         <p class="verse_indent"><span class="versenr_indent">11</span> <span class="versetext_indent">Kiu instruas nin pli ol la brutojn sur la tero,<br>
               Prudentigas nin pli ol la birdojn de la ĉielo?</span></p>
         <p class="verse_indent"><span class="versenr_indent">12</span> <span class="versetext_indent">Tie ili krias pri la fiereco de la malbonuloj,<br>
               Sed Li ne respondas.</span></p>
         <p class="verse_indent"><span class="versenr_indent">13</span> <span class="versetext_indent">Tamen malvere estas, ke Dio ne aŭdas<br>
               Kaj ke la Plejpotenculo ne vidas.</span></p>
         <p class="verse_indent"><span class="versenr_indent">14</span> <span class="versetext_indent">Kvankam vi diras, ke vi Lin ne vidas,<br>
               Ekzistas tamen juĝo ĉe Li;<br>
               Kaj vi atendu Lin.</span></p>
         <p class="verse_indent"><span class="versenr_indent">15</span> <span class="versetext_indent">Sed ĉar Li nun ne montras Sian koleron<br>
               Kaj ne atentas la tro grandan malvirtecon,</span></p>
         <p class="verse_indent"><span class="versenr_indent">16</span> <span class="versetext_indent">Tial Ijob vante malfermis sian buŝon<br>
               Kaj tre multe parolas malprudente.</span></p>
      </p>
      <div class="dist_chapter"></div>
      <h3 class="chapternr">36</h3>
      <p class="first_p">Kaj plue parolis Elihu, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Atendu ankoraŭ iom; mi montros al vi,<br>
               Ĉar mi havas ankoraŭ kion paroli pro Dio.</span></p>
         <p class="verse_indent"><span class="versenr_indent">3</span> <span class="versetext_indent">Mi prenos mian scion de malproksime,<br>
               Kaj mi montros, ke mia Kreinto estas prava.</span></p>
         <p class="verse_indent"><span class="versenr_indent">4</span> <span class="versetext_indent">Ĉar vere miaj vortoj ne estas mensogaj;<br>
               Homo sincera estas antaŭ vi.</span></p>
         <p class="verse_indent"><span class="versenr_indent">5</span> <span class="versetext_indent">Vidu, Dio estas potenca, kaj tamen Li neniun malŝatas;<br>
               Li estas potenca per la forto de la koro.</span></p>
         <p class="verse_indent"><span class="versenr_indent">6</span> <span class="versetext_indent">Al malpiulo Li ne permesas vivi,<br>
               Kaj al mizeruloj Li donas justecon.</span></p>
         <p class="verse_indent"><span class="versenr_indent">7</span> <span class="versetext_indent">Li ne forturnas de virtuloj Siajn okulojn,<br>
               Sed kun reĝoj sur trono Li sidigas ilin por ĉiam,<br>
               Por ke ili estu altaj.</span></p>
         <p class="verse_indent"><span class="versenr_indent">8</span> <span class="versetext_indent">Kaj se ili estas ligitaj per ĉenoj,<br>
               Malliberigitaj mizere per ŝnuroj,</span></p>
         <p class="verse_indent"><span class="versenr_indent">9</span> <span class="versetext_indent">Tiam Li montras al ili iliajn farojn kaj kulpojn,<br>
               Kiel grandaj ili estas.</span></p>
         <p class="verse_indent"><span class="versenr_indent">10</span> <span class="versetext_indent">Li malfermas ilian orelon por la moralinstruo,<br>
               Kaj diras, ke ili deturnu sin de malbonagoj.</span></p>
         <p class="verse_indent"><span class="versenr_indent">11</span> <span class="versetext_indent">Se ili obeas kaj servas al Li,<br>
               Tiam ili finas siajn tagojn en bono<br>
               Kaj siajn jarojn en stato agrabla;</span></p>
         <p class="verse_indent"><span class="versenr_indent">12</span> <span class="versetext_indent">Sed se ili ne obeas,<br>
               Tiam ili pereas per glavo<br>
               Kaj mortas en malprudento.</span></p>
         <p class="verse_indent"><span class="versenr_indent">13</span> <span class="versetext_indent">La hipokrituloj portas en si koleron;<br>
               Ili ne vokas, kiam Li ilin ligis;</span></p>
         <p class="verse_indent"><span class="versenr_indent">14</span> <span class="versetext_indent">Ilia animo mortas en juneco,<br>
               Kaj ilia vivo pereas inter la malĉastuloj.</span></p>
         <p class="verse_indent"><span class="versenr_indent">15</span> <span class="versetext_indent">Li savas la suferanton en lia mizero,<br>
               Kaj per la sufero Li malfermas ilian orelon.</span></p>
         <p class="verse_indent"><span class="versenr_indent">16</span> <span class="versetext_indent">Ankaŭ vin Li elkondukus el la suferoj<br>
               En spacon vastan, kie ne ekzistas premateco;<br>
               Kaj vi havus pacon ĉe via tablo, plena de grasaĵoj.</span></p>
         <p class="verse_indent"><span class="versenr_indent">17</span> <span class="versetext_indent">Sed vi fariĝis plena de kulpoj de malvirtulo;<br>
               Kulpo kaj juĝo tenas sin kune.</span></p>
         <p class="verse_indent"><span class="versenr_indent">18</span> <span class="versetext_indent">Via kolero ne forlogu vin al mokado,<br>
               Kaj grandeco de elaĉeto ne deklinu vin.</span></p>
         <p class="verse_indent"><span class="versenr_indent">19</span> <span class="versetext_indent">Ĉu Li atentos vian riĉecon?<br>
               Ne, nek oron, nek forton aŭ potencon.</span></p>
         <p class="verse_indent"><span class="versenr_indent">20</span> <span class="versetext_indent">Ne strebu al tiu nokto,<br>
               Kiu forigas popolojn de ilia loko.</span></p>
         <p class="verse_indent"><span class="versenr_indent">21</span> <span class="versetext_indent">Gardu vin, ne kliniĝu al malpieco;<br>
               Ĉar tion vi komencis pro la mizero.</span></p>
         <p class="verse_indent"><span class="versenr_indent">22</span> <span class="versetext_indent">Vidu, Dio estas alta en Sia forto.<br>
               Kiu estas tia instruanto, kiel Li?</span></p>
         <p class="verse_indent"><span class="versenr_indent">23</span> <span class="versetext_indent">Kiu povas preskribi al Li vojon?<br>
               Kaj kiu povas diri: Vi agis maljuste?</span></p>
         <p class="verse_indent"><span class="versenr_indent">24</span> <span class="versetext_indent">Memoru, ke vi honoru Liajn farojn,<br>
               Pri kiuj kantas la homoj.</span></p>
         <p class="verse_indent"><span class="versenr_indent">25</span> <span class="versetext_indent">Ĉiuj homoj ilin vidas;<br>
               Homo rigardas ilin de malproksime.</span></p>
         <p class="verse_indent"><span class="versenr_indent">26</span> <span class="versetext_indent">Vidu, Dio estas granda kaj nekonata;<br>
               La nombro de Liaj jaroj estas neesplorebla.</span></p>
         <p class="verse_indent"><span class="versenr_indent">27</span> <span class="versetext_indent">Kiam Li malgrandigas la gutojn de akvo,<br>
               Ili verŝiĝas pluve el la nebulo;</span></p>
         <p class="verse_indent"><span class="versenr_indent">28</span> <span class="versetext_indent">Verŝiĝas la nuboj<br>
               Kaj gutas sur multe da homoj.</span></p>
         <p class="verse_indent"><span class="versenr_indent">29</span> <span class="versetext_indent">Kaj kiam Li intencas etendi la nubojn<br>
               Kiel tapiŝojn de Sia tendo,</span></p>
         <p class="verse_indent"><span class="versenr_indent">30</span> <span class="versetext_indent">Tiam Li etendas sur ilin Sian lumon<br>
               Kaj kovras la radikojn de la maro.</span></p>
         <p class="verse_indent"><span class="versenr_indent">31</span> <span class="versetext_indent">Ĉar per ili Li juĝas la popolojn<br>
               Kaj donas ankaŭ manĝaĵon abunde.</span></p>
         <p class="verse_indent"><span class="versenr_indent">32</span> <span class="versetext_indent">Per la manoj Li kovras la lumon<br>
               Kaj ordonas al ĝi aperi denove.</span></p>
         <p class="verse_indent"><span class="versenr_indent">33</span> <span class="versetext_indent">Antaŭdiras pri ĝi ĝia bruo,<br>
               Kaj eĉ la brutaroj, kiam ĝi alproksimiĝas.</span></p>
      </p>
      <div class="dist_chapter"></div>
      <h3 class="chapternr">37</h3>
      <p class="indent">
         <p class="indent_first">Pri tio tremas mia koro<br>
            Kaj saltas de sia loko.
         </p>
         <p class="verse_indent"><span class="versenr_indent">2</span> <span class="versetext_indent">Aŭskultu atente en la bruo Lian voĉon,<br>
               Kaj la sonojn, kiuj eliras el Lia buŝo.</span></p>
         <p class="verse_indent"><span class="versenr_indent">3</span> <span class="versetext_indent">Sub la tutan ĉielon Li kurigas tion,<br>
               Kaj Sian lumon al la randoj de la tero.</span></p>
         <p class="verse_indent"><span class="versenr_indent">4</span> <span class="versetext_indent">Post ĝi ekbruas la tondro;<br>
               Li tondras per Sia majesta voĉo,<br>
               Kaj oni ne povas tion haltigi, kiam aŭdiĝas Lia voĉo.</span></p>
         <p class="verse_indent"><span class="versenr_indent">5</span> <span class="versetext_indent">Mirinde tondras Dio per Sia voĉo;<br>
               Li faras ion grandan, sed ne konatan.</span></p>
         <p class="verse_indent"><span class="versenr_indent">6</span> <span class="versetext_indent">Al la neĝo Li diras: Falu sur la teron;<br>
               Ankaŭ al la pluvego, al Siaj fortaj pluvegoj.</span></p>
         <p class="verse_indent"><span class="versenr_indent">7</span> <span class="versetext_indent">Sur la manon de ĉiu homo Li metas sigelon,<br>
               Por ke ĉiuj homoj sciu Lian faron.</span></p>
         <p class="verse_indent"><span class="versenr_indent">8</span> <span class="versetext_indent">La sovaĝa besto iras en sian kavon<br>
               Kaj restas en sia loĝejo.</span></p>
         <p class="verse_indent"><span class="versenr_indent">9</span> <span class="versetext_indent">El la sudo venas ventego,<br>
               Kaj de la nordo venas malvarmo.</span></p>
         <p class="verse_indent"><span class="versenr_indent">10</span> <span class="versetext_indent">De la spiro de Dio venas frosto,<br>
               Kaj vasta akvo fariĝas kvazaŭ fandaĵo.</span></p>
         <p class="verse_indent"><span class="versenr_indent">11</span> <span class="versetext_indent">La nubojn Li pezigas per akvo,<br>
               Kaj nubo disŝutas Lian lumon.</span></p>
         <p class="verse_indent"><span class="versenr_indent">12</span> <span class="versetext_indent">Li direktas ilin ĉirkaŭen, kien Li volas,<br>
               Por ke ili plenumu ĉion, kion Li ordonas al ili, sur la<br>
               tero:</span></p>
         <p class="verse_indent"><span class="versenr_indent">13</span> <span class="versetext_indent">Ĉu por puno de ia lando,<br>
               Ĉu por favorkoraĵo Li ilin direktas.</span></p>
         <p class="verse_indent"><span class="versenr_indent">14</span> <span class="versetext_indent">Atentu tion, Ijob;<br>
               Staru, kaj konsideru la miraklojn de Dio.</span></p>
         <p class="verse_indent"><span class="versenr_indent">15</span> <span class="versetext_indent">Ĉu vi scias, kiamaniere Dio agigas ilin<br>
               Kaj aperigas lumon el Sia nubo?</span></p>
         <p class="verse_indent"><span class="versenr_indent">16</span> <span class="versetext_indent">Ĉu vi komprenas, ĉe la distiro de nubo,<br>
               La miraklojn de Tiu, kiu estas la plej perfekta en la<br>
               sciado?</span></p>
         <p class="verse_indent"><span class="versenr_indent">17</span> <span class="versetext_indent">Kiamaniere viaj vestoj varmiĝas,<br>
               Kiam la tero kvietiĝas de sude?</span></p>
         <p class="verse_indent"><span class="versenr_indent">18</span> <span class="versetext_indent">Ĉu vi povas etendi kun Li la ĉielon,<br>
               Firman kiel fandita spegulo?</span></p>
         <p class="verse_indent"><span class="versenr_indent">19</span> <span class="versetext_indent">Sciigu al ni, kion ni devas diri al Li;<br>
               Mi nenion povas elkonjekti pro mallumo.</span></p>
         <p class="verse_indent"><span class="versenr_indent">20</span> <span class="versetext_indent">Ĉu estos rakontita al Li tio, kion mi parolas?<br>
               Se iu parolos, li pereos.</span></p>
         <p class="verse_indent"><span class="versenr_indent">21</span> <span class="versetext_indent">Nun oni ne povas rigardi la lumon, kiu hele lumas en la<br>
               ĉielo,<br>
               Kiam la vento pasas kaj purigas ĝin.</span></p>
         <p class="verse_indent"><span class="versenr_indent">22</span> <span class="versetext_indent">De norde venas oro;<br>
               Ĉirkaŭ Dio estas terura brilo.</span></p>
         <p class="verse_indent"><span class="versenr_indent">23</span> <span class="versetext_indent">La Plejpotenculon ni ne povas kompreni.<br>
               Li estas granda en forto, justo, kaj vero;<br>
               Li neniun premas.</span></p>
         <p class="verse_indent"><span class="versenr_indent">24</span> <span class="versetext_indent">Tial respektegas Lin la homoj;<br>
               Kaj Li atentas neniun el la saĝuloj.</span></p>
      </p>
      <div class="dist_chapter"></div>
      <h3 class="chapternr">38</h3>
      <p class="first_p">La Eternulo el ventego ekparolis al Ijob, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Kiu estas tiu, kiu mallumigas la plej altan decidon<br>
               Per vortoj sensencaj?</span></p>
         <p class="verse_indent"><span class="versenr_indent">3</span> <span class="versetext_indent">Zonu kiel viro viajn lumbojn;<br>
               Mi vin demandos, kaj vi sciigu al Mi.</span></p>
         <p class="verse_indent"><span class="versenr_indent">4</span> <span class="versetext_indent">Kie vi estis, kiam Mi fondis la teron?<br>
               Diru, se vi havas scion.</span></p>
         <p class="verse_indent"><span class="versenr_indent">5</span> <span class="versetext_indent">Kiu starigis ĝiajn mezurojn, se vi tion scias?<br>
               Aŭ kiu etendis super ĝi rektoŝnuron?</span></p>
         <p class="verse_indent"><span class="versenr_indent">6</span> <span class="versetext_indent">Sur kio estas enfortikigitaj ĝiaj bazoj,<br>
               Aŭ kiu kuŝigis ĝian angulŝtonon,</span></p>
         <p class="verse_indent"><span class="versenr_indent">7</span> <span class="versetext_indent">Dum komuna glorkantado de la matenaj steloj<br>
               Kaj ĝojkriado de ĉiuj filoj de Dio?</span></p>
         <p class="verse_indent"><span class="versenr_indent">8</span> <span class="versetext_indent">Kiu fermis la maron per pordoj,<br>
               Kiam ĝi elpuŝiĝis kvazaŭ el la ventro de patrino;</span></p>
         <p class="verse_indent"><span class="versenr_indent">9</span> <span class="versetext_indent">Kiam Mi faris la nubon ĝia vesto<br>
               Kaj mallumon ĝiaj vindaĵoj,</span></p>
         <p class="verse_indent"><span class="versenr_indent">10</span> <span class="versetext_indent">Kaj starigis al ĝi limon<br>
               Kaj faris riglilojn kaj pordojn,</span></p>
         <p class="verse_indent"><span class="versenr_indent">11</span> <span class="versetext_indent">Kaj diris: Ĝis ĉi tie aliru, sed ne plu,<br>
               Kaj ĉi tie rompiĝados viaj majestaj ondoj?</span></p>
         <p class="verse_indent"><span class="versenr_indent">12</span> <span class="versetext_indent">Ĉu vi en via vivo iam ordonis al la mateno,<br>
               Montris al la matenruĝo ĝian lokon,</span></p>
         <p class="verse_indent"><span class="versenr_indent">13</span> <span class="versetext_indent">Ke ĝi kaptu la randojn de la tero,<br>
               Kaj ke la malpiuloj deskuiĝu el ĝi;</span></p>
         <p class="verse_indent"><span class="versenr_indent">14</span> <span class="versetext_indent">Ke ilia internaĵo renversiĝu kiel koto,<br>
               Kaj ke ili tute konfuziĝu;</span></p>
         <p class="verse_indent"><span class="versenr_indent">15</span> <span class="versetext_indent">Ke de la malpiuloj forpreniĝu ilia lumo,<br>
               Kaj ilia malhumila brako estu rompita?</span></p>
         <p class="verse_indent"><span class="versenr_indent">16</span> <span class="versetext_indent">Ĉu vi venis ĝis la fontoj de la maro?<br>
               Kaj ĉu vi iradis sur la fundo de la abismo?</span></p>
         <p class="verse_indent"><span class="versenr_indent">17</span> <span class="versetext_indent">Ĉu malfermiĝis antaŭ vi la pordego de la morto?<br>
               Kaj ĉu vi vidis la pordegon de la mallumego?</span></p>
         <p class="verse_indent"><span class="versenr_indent">18</span> <span class="versetext_indent">Ĉu vi pririgardis la larĝon de la tero?<br>
               Diru, ĉu vi scias ĉion ĉi tion?</span></p>
         <p class="verse_indent"><span class="versenr_indent">19</span> <span class="versetext_indent">Kie estas la vojo al la loĝejo de la lumo,<br>
               Kaj kie estas la loko de la mallumo,</span></p>
         <p class="verse_indent"><span class="versenr_indent">20</span> <span class="versetext_indent">Ke vi konduku ĝin al ĝia limo,<br>
               Kaj ke vi rimarku la vojetojn al ĝia domo?</span></p>
         <p class="verse_indent"><span class="versenr_indent">21</span> <span class="versetext_indent">Ĉu vi sciis, kiam vi naskiĝos<br>
               Kaj kiel granda estos la nombro de viaj tagoj?</span></p>
         <p class="verse_indent"><span class="versenr_indent">22</span> <span class="versetext_indent">Ĉu vi venis al la devenejo de la neĝo,<br>
               Kaj ĉu vi vidis la devenejon de la hajlo,</span></p>
         <p class="verse_indent"><span class="versenr_indent">23</span> <span class="versetext_indent">Kiujn Mi konservas por la tempo de suferado,<br>
               Por la tago de batalo kaj milito?</span></p>
         <p class="verse_indent"><span class="versenr_indent">24</span> <span class="versetext_indent">Kie estas la vojo, laŭ kiu dividiĝas la lumo,<br>
               Diskuras la orienta vento super la teron?</span></p>
         <p class="verse_indent"><span class="versenr_indent">25</span> <span class="versetext_indent">Kiu destinis direkton por la fluo<br>
               Kaj vojon por la tondra fulmo,</span></p>
         <p class="verse_indent"><span class="versenr_indent">26</span> <span class="versetext_indent">Por doni pluvon sur teron, kie neniu troviĝas,<br>
               Sur dezerton senhoman,</span></p>
         <p class="verse_indent"><span class="versenr_indent">27</span> <span class="versetext_indent">Por nutri dezerton kaj stepon<br>
               Kaj kreskigi verdan herbon?</span></p>
         <p class="verse_indent"><span class="versenr_indent">28</span> <span class="versetext_indent">Ĉu la pluvo havas patron?<br>
               Aŭ kiu naskigis la gutojn de roso?</span></p>
         <p class="verse_indent"><span class="versenr_indent">29</span> <span class="versetext_indent">El kies ventro eliris la glacio?<br>
               Kaj kiu naskis la prujnon sub la ĉielo?</span></p>
         <p class="verse_indent"><span class="versenr_indent">30</span> <span class="versetext_indent">Simile al ŝtono malmoliĝas la akvo,<br>
               Kaj la supraĵo de la abismo kunfirmiĝas.</span></p>
         <p class="verse_indent"><span class="versenr_indent">31</span> <span class="versetext_indent">Ĉu vi povas ligi la ligilon de la Plejadoj?<br>
               Aŭ ĉu vi povas malligi la ligon de Oriono?</span></p>
         <p class="verse_indent"><span class="versenr_indent">32</span> <span class="versetext_indent">Ĉu vi povas elirigi iliatempe la planedojn,<br>
               Kaj konduki la Ursinon kun ĝiaj infanoj?</span></p>
         <p class="verse_indent"><span class="versenr_indent">33</span> <span class="versetext_indent">Ĉu vi konas la leĝojn de la ĉielo?<br>
               Aŭ ĉu vi povas aranĝi ĝian regadon super la tero?</span></p>
         <p class="verse_indent"><span class="versenr_indent">34</span> <span class="versetext_indent">Ĉu vi povas levi al la nubo vian voĉon,<br>
               Ke abundo da akvo vin kovru?</span></p>
         <p class="verse_indent"><span class="versenr_indent">35</span> <span class="versetext_indent">Ĉu vi povas sendi fulmojn,<br>
               Ke ili iru kaj diru al vi: Jen ni estas?</span></p>
         <p class="verse_indent"><span class="versenr_indent">36</span> <span class="versetext_indent">Kiu metis en la internon la saĝon?<br>
               Kaj kiu donis al la koro la prudenton?</span></p>
         <p class="verse_indent"><span class="versenr_indent">37</span> <span class="versetext_indent">Kiu estas tiel saĝa, ke li povu kalkuli la nubojn?<br>
               Kaj kiu elverŝas la felsakojn de la ĉielo,</span></p>
         <p class="verse_indent"><span class="versenr_indent">38</span> <span class="versetext_indent">Kiam la polvo kunfandiĝas<br>
               Kaj la terbuloj kungluiĝas?</span></p>
      </p>
      <p class="indent">
         <p class="verse_indent"><span class="versenr_indent">39</span> <span class="versetext_indent">Ĉu vi ĉasas kaptaĵon por la leonino,<br>
               Kaj satigas la leonidojn,</span></p>
         <p class="verse_indent"><span class="versenr_indent">40</span> <span class="versetext_indent">Kiam ili kuŝas en la nestegoj,<br>
               Sidas embuske en la laŭbo?</span></p>
      </p>
      <p class="indent">
         <p class="verse_indent"><span class="versenr_indent">41</span> <span class="versetext_indent">Kiu pretigas al la korvo ĝian manĝaĵon,<br>
               Kiam ĝiaj idoj krias al Dio,<br>
               Vagflugas, ne havante, kion manĝi?</span></p>
      </p>
      <div class="dist_chapter"></div>
      <h3 class="chapternr">39</h3>
      <p class="indent">
         <p class="indent_first">Ĉu vi scias la tempon, en kiu naskas la ibeksoj sur la<br>
            rokoj?<br>
            Ĉu vi observis la akuŝiĝon de la cervinoj?
         </p>
         <p class="verse_indent"><span class="versenr_indent">2</span> <span class="versetext_indent">Ĉu vi kalkulis la monatojn de ilia gravedeco?<br>
               Aŭ ĉu vi scias la tempon, kiam ili devas naski?</span></p>
         <p class="verse_indent"><span class="versenr_indent">3</span> <span class="versetext_indent">Ili fleksiĝas, elĵetas siajn idojn,<br>
               Liberiĝas de siaj doloroj.</span></p>
         <p class="verse_indent"><span class="versenr_indent">4</span> <span class="versetext_indent">Iliaj infanoj fortiĝas, kreskas en libereco,<br>
               Foriras, ke ne revenas al ili.</span></p>
      </p>
      <p class="indent">
         <p class="verse_indent"><span class="versenr_indent">5</span> <span class="versetext_indent">Kiu donis liberecon al la sovaĝa azeno?<br>
               Kaj kiu malligis ĝiajn ligilojn?</span></p>
         <p class="verse_indent"><span class="versenr_indent">6</span> <span class="versetext_indent">La dezerton Mi faris ĝia domo,<br>
               Kaj stepon ĝia loĝejo;</span></p>
         <p class="verse_indent"><span class="versenr_indent">7</span> <span class="versetext_indent">Ĝi ridas pri la bruo de la urbo,<br>
               La kriojn de pelanto ĝi ne aŭdas;</span></p>
         <p class="verse_indent"><span class="versenr_indent">8</span> <span class="versetext_indent">La produktaĵoj de la montoj estas ĝia manĝaĵo,<br>
               Kaj ĝi serĉas ĉian verdaĵon.</span></p>
      </p>
      <p class="indent">
         <p class="verse_indent"><span class="versenr_indent">9</span> <span class="versetext_indent">Ĉu bubalo volos servi al vi?<br>
               Ĉu ĝi volos nokti ĉe via manĝujo?</span></p>
         <p class="verse_indent"><span class="versenr_indent">10</span> <span class="versetext_indent">Ĉu vi povas alligi bubalon per ŝnuro al bedo?<br>
               Ĉu ĝi erpos post vi valojn?</span></p>
         <p class="verse_indent"><span class="versenr_indent">11</span> <span class="versetext_indent">Ĉu vi fidos ĝin pro ĝia granda forto?<br>
               Kaj ĉu vi komisios al ĝi vian laboron?</span></p>
         <p class="verse_indent"><span class="versenr_indent">12</span> <span class="versetext_indent">Ĉu vi havos konfidon al ĝi, ke ĝi reportos viajn semojn<br>
               Kaj kolektos en vian grenejon?</span></p>
      </p>
      <p class="indent">
         <p class="verse_indent"><span class="versenr_indent">13</span> <span class="versetext_indent">La flugilo de struto leviĝas gaje,<br>
               Simile al la flugilo de cikonio kaj de akcipitro;</span></p>
         <p class="verse_indent"><span class="versenr_indent">14</span> <span class="versetext_indent">Ĉar ĝi lasas sur la tero siajn ovojn<br>
               Kaj varmigas ilin en la sablo;</span></p>
         <p class="verse_indent"><span class="versenr_indent">15</span> <span class="versetext_indent">Ĝi forgesas, ke piedo povas ilin dispremi<br>
               Kaj sovaĝa besto povas ilin disbati.</span></p>
         <p class="verse_indent"><span class="versenr_indent">16</span> <span class="versetext_indent">Ĝi estas kruela por siaj idoj, kvazaŭ ili ne estus ĝiaj;<br>
               Ĝi ne zorgas pri tio, ke ĝia laboro estas vana;</span></p>
         <p class="verse_indent"><span class="versenr_indent">17</span> <span class="versetext_indent">Ĉar Dio senigis ĝin je saĝo<br>
               Kaj ne donis al ĝi prudenton.</span></p>
         <p class="verse_indent"><span class="versenr_indent">18</span> <span class="versetext_indent">Kiam ĝi leviĝas alten,<br>
               Ĝi mokas ĉevalon kaj ĝian rajdanton.</span></p>
      </p>
      <p class="indent">
         <p class="verse_indent"><span class="versenr_indent">19</span> <span class="versetext_indent">Ĉu vi donas forton al la ĉevalo?<br>
               Ĉu vi vestas ĝian kolon per kolharoj?</span></p>
         <p class="verse_indent"><span class="versenr_indent">20</span> <span class="versetext_indent">Ĉu vi povas saltigi ĝin kiel akrido?<br>
               Terura estas la beleco de ĝia ronkado.</span></p>
         <p class="verse_indent"><span class="versenr_indent">21</span> <span class="versetext_indent">Ĝi fosas en la valo kaj estas gaja pro forteco;<br>
               Ĝi eliras kontraŭ armiton;</span></p>
         <p class="verse_indent"><span class="versenr_indent">22</span> <span class="versetext_indent">Ĝi ridas pri timo kaj ne senkuraĝiĝas,<br>
               Kaj ne retiras sin de glavo.</span></p>
         <p class="verse_indent"><span class="versenr_indent">23</span> <span class="versetext_indent">Super ĝi sonoras la sagujo,<br>
               Brilas lanco kaj ponardego.</span></p>
         <p class="verse_indent"><span class="versenr_indent">24</span> <span class="versetext_indent">Kun bruo kaj kolero ĝi glutas teron,<br>
               Kaj ne povas stari trankvile ĉe sonado de trumpeto.</span></p>
         <p class="verse_indent"><span class="versenr_indent">25</span> <span class="versetext_indent">Kiam eksonas la trumpeto, ĝi ekkrias: Ho, ho!<br>
               Kaj de malproksime ĝi flarsentas la batalon,<br>
               Kriadon de la kondukantoj, kaj bruon.</span></p>
      </p>
      <p class="indent">
         <p class="verse_indent"><span class="versenr_indent">26</span> <span class="versetext_indent">Ĉu pro via saĝo flugas la akcipitro<br>
               Kaj etendas siajn flugilojn al sudo?</span></p>
         <p class="verse_indent"><span class="versenr_indent">27</span> <span class="versetext_indent">Ĉu pro via ordono leviĝas la aglo<br>
               Kaj faras alte sian neston?</span></p>
         <p class="verse_indent"><span class="versenr_indent">28</span> <span class="versetext_indent">Sur roko ĝi loĝas,<br>
               Noktas sur dento de roko kaj de monta pinto.</span></p>
         <p class="verse_indent"><span class="versenr_indent">29</span> <span class="versetext_indent">De tie ĝi elrigardas por si manĝaĵon;<br>
               Malproksime vidas ĝiaj okuloj.</span></p>
         <p class="verse_indent"><span class="versenr_indent">30</span> <span class="versetext_indent">Ĝiaj idoj trinkas sangon;<br>
               Kaj kie estas mortigitoj, tie ĝi estas.</span></p>
      </p>
      <div class="dist_chapter"></div>
      <h3 class="chapternr">40</h3>
      <p class="first_p">Kaj la Eternulo plue parolis al Ijob, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĉu povas blasfemanto disputi kun la Plejpotenculo?<br>
               La mallaŭdanto de Dio tion respondu.</span></p>
      </p>
      <p class="p"><em class="versenr"> 3</em> Kaj Ijob respondis al la Eternulo, kaj diris:
      </p>
      <p class="indent">
         <p class="verse_indent"><span class="versenr_indent">4</span> <span class="versetext_indent">Jen mi estis facilanima; kion mi povas respondi al Vi?<br>
               Mi metas mian manon sur mian buŝon.</span></p>
         <p class="verse_indent"><span class="versenr_indent">5</span> <span class="versetext_indent">Unu fojon mi parolis, kaj mi ne respondos;<br>
               Tion mi ne faros duan fojon.</span></p>
      </p>
      <p class="p"><em class="versenr"> 6</em> Kaj la Eternulo respondis al Ijob el la ventego, kaj diris:
      </p>
      <p class="indent">
         <p class="verse_indent"><span class="versenr_indent">7</span> <span class="versetext_indent">Zonu kiel viro viajn lumbojn;<br>
               Mi vin demandos, kaj vi sciigu al Mi.</span></p>
         <p class="verse_indent"><span class="versenr_indent">8</span> <span class="versetext_indent">Ĉu vi volas senvalorigi Mian verdikton,<br>
               Akuzi Min, por ke vi montriĝu prava?</span></p>
         <p class="verse_indent"><span class="versenr_indent">9</span> <span class="versetext_indent">Se vi havas tian brakon, kiel Dio,<br>
               Kaj se vi povas tondri per voĉo simile al Li,</span></p>
         <p class="verse_indent"><span class="versenr_indent">10</span> <span class="versetext_indent">Tiam ornamu vin per majesto, kaj altiĝu,<br>
               Vestu vin per gloro kaj belegeco;</span></p>
         <p class="verse_indent"><span class="versenr_indent">11</span> <span class="versetext_indent">Elverŝu la furiozon de via kolero;<br>
               Ekrigardu ĉion fieran kaj humiligu ĝin;</span></p>
         <p class="verse_indent"><span class="versenr_indent">12</span> <span class="versetext_indent">Ekrigardu ĉiun fierulon kaj konfuzu lin;<br>
               Kaj frakasu la malpiulojn sur ilia loko;</span></p>
         <p class="verse_indent"><span class="versenr_indent">13</span> <span class="versetext_indent">Kaŝu ilin ĉiujn en la tero;<br>
               Ilian vizaĝon kovru per mallumo.</span></p>
         <p class="verse_indent"><span class="versenr_indent">14</span> <span class="versetext_indent">Tiam Mi gloros vin,<br>
               Se via dekstra mano vin helpos.</span></p>
      </p>
      <p class="indent">
         <p class="verse_indent"><span class="versenr_indent">15</span> <span class="versetext_indent">Vidu la hipopotamon, kiun Mi kreis apud vi;<br>
               Herbon ĝi manĝas, kiel bovo.</span></p>
         <p class="verse_indent"><span class="versenr_indent">16</span> <span class="versetext_indent">Vidu, ĝia forto estas en ĝiaj lumboj,<br>
               Kaj ĝia fortikeco estas en la muskoloj de ĝia ventro.</span></p>
         <p class="verse_indent"><span class="versenr_indent">17</span> <span class="versetext_indent">Ĝi streĉas sian voston kiel cedron,<br>
               La tendenoj de ĝiaj femuroj estas interplektitaj.</span></p>
         <p class="verse_indent"><span class="versenr_indent">18</span> <span class="versetext_indent">Ĝiaj ostoj estas kiel kupraj tuboj,<br>
               Ĝiaj ostoj estas kiel feraj stangoj.</span></p>
         <p class="verse_indent"><span class="versenr_indent">19</span> <span class="versetext_indent">Ĝi estas la komenco de la vojoj de Dio;<br>
               Ĝia Kreinto donis al ĝi ĝian glavon.</span></p>
         <p class="verse_indent"><span class="versenr_indent">20</span> <span class="versetext_indent">La montoj alportas al ĝi manĝaĵon,<br>
               Kaj ĉiuj bestoj de la kampo tie ludas.</span></p>
         <p class="verse_indent"><span class="versenr_indent">21</span> <span class="versetext_indent">Sub ombroriĉaj arboj ĝi kuŝas,<br>
               Sub kovro de kanoj kaj en ŝlimo.</span></p>
         <p class="verse_indent"><span class="versenr_indent">22</span> <span class="versetext_indent">Ombroriĉaj arboj ŝirmas ĝin per sia ombro,<br>
               Ĉirkaŭas ĝin salikoj apud torentoj.</span></p>
         <p class="verse_indent"><span class="versenr_indent">23</span> <span class="versetext_indent">Se la rivero tumultas, ĝi ne konfuziĝas;<br>
               Ĝi staras trankvile, se eĉ Jordan enverŝiĝus en ĝian buŝon.</span></p>
         <p class="verse_indent"><span class="versenr_indent">24</span> <span class="versetext_indent">Ĉu iu povas preni ĝin antaŭ ĝiaj okuloj,<br>
               Ĉu iu povas trabori per ŝnuroj ĝian nazon?</span></p>
      </p>
      <div class="dist_chapter"></div>
      <h3 class="chapternr">41</h3>
      <p class="indent">
         <p class="indent_first">Ĉu vi povas eltiri levjatanon per fiŝhoko,<br>
            Aŭ ligi per ŝnuro ĝian langon?
         </p>
         <p class="verse_indent"><span class="versenr_indent">2</span> <span class="versetext_indent">Ĉu vi povas trameti kanon tra ĝia nazo<br>
               Kaj trapiki ĝian vangon per pikilo?</span></p>
         <p class="verse_indent"><span class="versenr_indent">3</span> <span class="versetext_indent">Ĉu ĝi multe petegos vin,<br>
               Aŭ parolos al vi flataĵojn?</span></p>
         <p class="verse_indent"><span class="versenr_indent">4</span> <span class="versetext_indent">Ĉu ĝi faros interligon kun vi?<br>
               Ĉu vi povas preni ĝin kiel porĉiaman sklavon?</span></p>
         <p class="verse_indent"><span class="versenr_indent">5</span> <span class="versetext_indent">Ĉu vi amuziĝos kun ĝi kiel kun birdo?<br>
               Aŭ ĉu vi ligos ĝin por viaj knabinoj?</span></p>
         <p class="verse_indent"><span class="versenr_indent">6</span> <span class="versetext_indent">Ĉu kamaradoj ĝin dishakos,<br>
               Kaj dividos inter komercistoj?</span></p>
         <p class="verse_indent"><span class="versenr_indent">7</span> <span class="versetext_indent">Ĉu vi povas plenigi per pikiloj ĝian haŭton<br>
               Kaj per fiŝistaj hokoj ĝian kapon?</span></p>
         <p class="verse_indent"><span class="versenr_indent">8</span> <span class="versetext_indent">Metu sur ĝin vian manon;<br>
               Tiam vi bone memoros la batalon, kaj ĝin ne plu entreprenos.</span></p>
         <p class="verse_indent"><span class="versenr_indent">9</span> <span class="versetext_indent">Vidu, la espero ĉiun trompos;<br>
               Jam ekvidinte ĝin, li falos.</span></p>
         <p class="verse_indent"><span class="versenr_indent">10</span> <span class="versetext_indent">Neniu estas tiel kuraĝa, por inciti ĝin;<br>
               Kiu do povas stari antaŭ Mi?</span></p>
         <p class="verse_indent"><span class="versenr_indent">11</span> <span class="versetext_indent">Kiu antaŭe ion donis al Mi, ke Mi redonu al li?<br>
               Sub la tuta ĉielo ĉio estas Mia.</span></p>
         <p class="verse_indent"><span class="versenr_indent">12</span> <span class="versetext_indent">Mi ne silentos pri ĝiaj membroj,<br>
               Pri ĝia forto kaj bela staturo.</span></p>
         <p class="verse_indent"><span class="versenr_indent">13</span> <span class="versetext_indent">Kiu povas levi ĝian veston?<br>
               Kiu aliros al ĝia paro da makzeloj?</span></p>
         <p class="verse_indent"><span class="versenr_indent">14</span> <span class="versetext_indent">Kiu povas malfermi la pordon de ĝia vizaĝo?<br>
               Teruro ĉirkaŭas ĝiajn dentojn.</span></p>
         <p class="verse_indent"><span class="versenr_indent">15</span> <span class="versetext_indent">Ĝiaj fieraj skvamoj estas kiel ŝildoj,<br>
               Interligitaj per fortika sigelo;</span></p>
         <p class="verse_indent"><span class="versenr_indent">16</span> <span class="versetext_indent">Unu kuntuŝiĝas kun la alia tiel,<br>
               Ke aero ne povas trairi tra ili;</span></p>
         <p class="verse_indent"><span class="versenr_indent">17</span> <span class="versetext_indent">Unu alfortikiĝis al la alia,<br>
               Interkuniĝis kaj ne disiĝas.</span></p>
         <p class="verse_indent"><span class="versenr_indent">18</span> <span class="versetext_indent">Ĝia terno briligas lumon,<br>
               Kaj ĝiaj okuloj estas kiel la palpebroj de la ĉielruĝo.</span></p>
         <p class="verse_indent"><span class="versenr_indent">19</span> <span class="versetext_indent">El ĝia buŝo eliras torĉoj,<br>
               Elkuras flamaj fajreroj.</span></p>
         <p class="verse_indent"><span class="versenr_indent">20</span> <span class="versetext_indent">El ĝiaj nazotruoj eliras fumo,<br>
               Kiel el bolanta poto aŭ kaldrono.</span></p>
         <p class="verse_indent"><span class="versenr_indent">21</span> <span class="versetext_indent">Ĝia spiro ekbruligas karbojn,<br>
               Kaj flamo eliras el ĝia buŝo.</span></p>
         <p class="verse_indent"><span class="versenr_indent">22</span> <span class="versetext_indent">Sur ĝia kolo loĝas forto,<br>
               Kaj antaŭ ĝi kuras teruro.</span></p>
         <p class="verse_indent"><span class="versenr_indent">23</span> <span class="versetext_indent">La partoj de ĝia karno estas firme kunligitaj inter si,<br>
               Tenas sin fortike sur ĝi, kaj ne ŝanceliĝas.</span></p>
         <p class="verse_indent"><span class="versenr_indent">24</span> <span class="versetext_indent">Ĝia koro estas malmola kiel ŝtono,<br>
               Kaj fortika kiel suba muelŝtono.</span></p>
         <p class="verse_indent"><span class="versenr_indent">25</span> <span class="versetext_indent">Kiam ĝi sin levas, ektremas fortuloj,<br>
               Konsterniĝas de teruro.</span></p>
         <p class="verse_indent"><span class="versenr_indent">26</span> <span class="versetext_indent">Glavo, kiu alproksimiĝas al ĝi, ne povas sin teni,<br>
               Nek lanco, sago, aŭ kiraso.</span></p>
         <p class="verse_indent"><span class="versenr_indent">27</span> <span class="versetext_indent">Feron ĝi rigardas kiel pajlon,<br>
               Kupron kiel putran lignon.</span></p>
         <p class="verse_indent"><span class="versenr_indent">28</span> <span class="versetext_indent">Ne forpelos ĝin sago;<br>
               Ŝtonoj el ŝtonĵetilo fariĝas pajleroj antaŭ ĝi.</span></p>
         <p class="verse_indent"><span class="versenr_indent">29</span> <span class="versetext_indent">Bastonegon ĝi rigardas kiel pajlon,<br>
               Kaj ĝi mokas la sonon de lanco.</span></p>
         <p class="verse_indent"><span class="versenr_indent">30</span> <span class="versetext_indent">Sube ĝi havas akrajn pecetojn;<br>
               Kiel draŝrulo ĝi kuŝas sur la ŝlimo.</span></p>
         <p class="verse_indent"><span class="versenr_indent">31</span> <span class="versetext_indent">Kiel kaldronon ĝi ondigas la profundon;<br>
               La maron ĝi kirlas kiel ŝmiraĵon.</span></p>
         <p class="verse_indent"><span class="versenr_indent">32</span> <span class="versetext_indent">La vojo post ĝi lumas;<br>
               La abismo aperas kiel grizaĵo.</span></p>
         <p class="verse_indent"><span class="versenr_indent">33</span> <span class="versetext_indent">Ne ekzistas sur la tero io simila al ĝi;<br>
               Ĝi estas kreita sentima.</span></p>
         <p class="verse_indent"><span class="versenr_indent">34</span> <span class="versetext_indent">Ĝi rigardas malestime ĉion altan;<br>
               Ĝi estas reĝo super ĉiuj sovaĝaj bestoj.</span></p>
      </p>
      <div class="dist_chapter"></div>
      <h3 class="chapternr">42</h3>
      <p class="first_p">Ijob respondis al la Eternulo, kaj diris:</p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Mi scias, ke Vi ĉion povas fari,<br>
               Kaj ke nenio, kion Vi entreprenas, estas malfacila por Vi.</span></p>
         <p class="verse_indent"><span class="versenr_indent">3</span> <span class="versetext_indent">Kiu estas tiu, kiu kovras malkompetente la plej altan<br>
               decidon?<br>
               Jes, mi parolis sen komprenado pri aferoj,<br>
               Kiuj estas tro misteraj por mi, kaj kiujn mi ne konas.</span></p>
         <p class="verse_indent"><span class="versenr_indent">4</span> <span class="versetext_indent">Aŭskultu, kaj mi parolos;<br>
               Mi demandos Vin, kaj Vi sciigu al mi.</span></p>
         <p class="verse_indent"><span class="versenr_indent">5</span> <span class="versetext_indent">Nur per la oreloj mi aŭdis pri Vi;<br>
               Sed nun mia okulo Vin vidis.</span></p>
         <p class="verse_indent"><span class="versenr_indent">6</span> <span class="versetext_indent">Tial mi faras al mi riproĉon,<br>
               Kaj mi pentas en polvo kaj cindro.</span></p>
      </p>
      <p class="p"><em class="versenr"> 7</em> Post kiam la Eternulo parolis tiujn vortojn al Ijob, la
         Eternulo diris al Elifaz, la Temanano: Mia kolero ekflamis
         kontraŭ vi kaj kontraŭ viaj du amikoj, pro tio, ke vi ne parolis
         antaŭ Mi tiel ĝuste, kiel Mia servanto Ijob.<em class="versenr"> 8</em> Prenu do nun al vi
         sep bovojn kaj sep ŝafojn, kaj iru al Mia servanto Ijob, kaj
         alportu bruloferon pro vi; kaj Mia servanto Ijob preĝos por vi;
         ĉar nur lin Mi atentos, por ne fari al vi punon pro tio, ke vi ne
         parolis antaŭ Mi tiel ĝuste, kiel Mia servanto Ijob.<em class="versenr"> 9</em> Kaj iris
         Elifaz, la Temanano, kaj Bildad, la Ŝuĥano, kaj Cofar, la
         Naamano, kaj faris tion, kion diris al ili la Eternulo. Kaj la
         Eternulo atentis Ijobon.<em class="versenr"> 10</em> Kaj la Eternulo redonis la
         forprenitaĵon al Ijob, kiam li preĝis por siaj amikoj. Kaj la
         Eternulo donis al Ijob duoble pli ol ĉio, kion li havis antaŭe.<em class="versenr"> 11</em> Kaj venis al li ĉiuj liaj fratoj kaj ĉiuj liaj fratinoj kaj
         ĉiuj liaj antaŭaj konatoj, kaj ili manĝis kun li en lia domo, kaj
         esprimis al li sian kunsenton, kaj konsolis lin pri la tuta
         malbono, kiun la Eternulo venigis sur lin; kaj ĉiu el ili donis
         al li po unu kesito, kaj ĉiu po unu ora ringo.<em class="versenr"> 12</em> Kaj la Eternulo
         benis la lastajn jarojn de Ijob pli ol la komencajn; kaj li havis
         dek kvar mil ŝafojn kaj ses mil kamelojn kaj mil parojn da bovoj
         kaj mil azeninojn.<em class="versenr"> 13</em> Kaj li havis sep filojn kaj tri filinojn.<em class="versenr"> 14</em> Al unu el ĉi tiuj li donis al nomon Jemima, al la dua la nomon
         Kecia, kaj al la tria la nomon Keren-Hapuĥ.<em class="versenr"> 15</em> Kaj en la tuta
         lando ne troviĝis virinoj tiel belaj, kiel la filinoj de Ijob;
         kaj ilia patro donis al ili heredan posedaĵon inter iliaj fratoj.<em class="versenr"> 16</em> Kaj post tio Ijob vivis cent kvardek jarojn, kaj li vidis
         siajn filojn kaj nepojn ĝis la kvara generacio.<em class="versenr"> 17</em> Kaj Ijob
         mortis, maljuna kaj satiĝinta de la vivo.
      </p>
      <hr>
      <div class="footer"><a href="libro_psa.html">PSALMARO&nbsp;&gt;&gt;</a></div>
   </body>
</html>