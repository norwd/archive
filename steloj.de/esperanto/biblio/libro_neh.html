<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>NEĤEMJA</title>
   </head>
   <body background="../bld/papero.jpg">
      <div class="header"><span class="header_left"><a href="libro_ezr.html">&lt;&lt;&nbsp;EZRA</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">NEĤEMJA</h3>
      <div class="dist_chapter"></div>
      <h3 class="chapternr">1</h3>
      <p class="first_p">Vortoj de Neĥemja, filo de Ĥaĥalja.</p>
      <p class="p">En la monato Kislev, en la dudeka jaro, mi estis en la kastelurbo
         Ŝuŝan.<em class="versenr"> 2</em> Kaj venis Ĥanani, unu el miaj fratoj, li kaj kelkaj
         viroj el Judujo. Kaj mi demandis lin pri la Judoj, kiuj saviĝis
         kaj restis el la forkaptitaro, kaj pri Jerusalem.<em class="versenr"> 3</em> Kaj ili diris
         al mi: La restintoj, kiuj restis el la forkaptitaro, troviĝas tie
         en la lando en granda mizero kaj malhonoro; kaj la murego de
         Jerusalem estas detruita, kaj ĝiaj pordegoj estas forbruligitaj
         per fajro.<em class="versenr"> 4</em> Kiam mi aŭdis tiujn vortojn, mi sidiĝis kaj
         ekploris, kaj funebris dum kelke da tagoj; kaj mi fastis kaj
         preĝis antaŭ Dio de la ĉielo.<em class="versenr"> 5</em> Kaj mi diris: Mi petas Vin, ho
         Eternulo, Dio de la ĉielo, Dio granda kaj timinda, kiu konservas
         la interligon kaj favorkorecon al Liaj amantoj kaj al la
         plenumantoj de Liaj ordonoj!<em class="versenr"> 6</em> Via orelo estu atenta, kaj Viaj
         okuloj estu malfermitaj, por aŭskulti la preĝon de Via servanto,
         per kiu mi preĝas antaŭ Vi nun tage kaj nokte pri la Izraelidoj,
         Viaj servantoj, dum mi faras konfeson pri la pekoj de la
         Izraelidoj, kiujn ni pekis antaŭ Vi; mi kaj la domo de mia patro,
         ni pekis.<em class="versenr"> 7</em> Ni forte pekis antaŭ Vi, kaj ni ne plenumis la
         ordonojn kaj la leĝojn kaj la decidojn, kiujn Vi ordonis al
         Moseo, Via servanto.<em class="versenr"> 8</em> Sed volu rememori la vorton, kiun Vi
         eldiris al Via servanto Moseo, nome: Se vi pekos, Mi disĵetos vin
         inter la popolojn;<em class="versenr"> 9</em> sed se vi returnos vin al Mi kaj konservos
         Miajn ordonojn kaj plenumos ilin, tiam se viaj forpelitoj eĉ
         estus ĉe la rando de la ĉielo, Mi eĉ de tie kolektos ilin, kaj
         venigos ilin sur la lokon, kiun Mi elektis, por loĝigi tie Mian
         nomon.<em class="versenr"> 10</em> Ili estas ja Viaj servantoj, kaj Via popolo, kiun Vi
         liberigis per Via granda forto kaj per Via potenca mano.<em class="versenr"> 11</em> Mi
         petas, ho Sinjoro, Via orelo estu atenta al la preĝo de Via
         servanto, kaj al la preĝo de Viaj servantoj, kiuj deziras timi
         Vian nomon; kaj donu sukceson al Via servanto hodiaŭ, kaj akirigu
         al li favorkorecon antaŭ ĉi tiu homo. (Mi estis vinverŝisto ĉe la
         reĝo.)
      </p>
      <div class="dist_chapter"></div>
      <h3 class="chapternr">2</h3>
      <p class="first_p">En la monato Nisan, en la dudeka jaro de la reĝo Artaĥŝast,
         antaŭ li staris vino. Kaj mi prenis la vinon kaj donis al la
         reĝo; kaj ĝis tiam mi ne estis malgaja antaŭ li.<em class="versenr"> 2</em> Kaj la reĝo
         diris al mi: Kial vi aspektas malbone, kvankam vi ne estas
         malsana? tio certe estas doloro de koro. Kaj mi forte ektimis,<em class="versenr"> 3</em> kaj mi diris al la reĝo: La reĝo vivu eterne; kiel mi povas ne
         aspekti malbone, kiam la urbo, kiu estas la tomboloko de miaj
         patroj, estas dezertigita, kaj ĝiaj pordegoj estas forbruligitaj
         per fajro?<em class="versenr"> 4</em> Kaj la reĝo diris al mi: Kion do vi deziras? Tiam mi
         preĝis al Dio de la ĉielo,<em class="versenr"> 5</em> kaj diris al la reĝo: Se al la reĝo
         plaĉas, kaj se via sklavo havas vian favoron, permesu al mi
         veturi en Judujon, en la urbon, kie troviĝas la tomboj de miaj
         patroj, kaj konstrui ĝin.<em class="versenr"> 6</em> Kaj la reĝo diris al mi (la reĝino
         sidis apud li): Kiel longe daŭros via veturado? kaj kiam vi
         revenos? Kaj la reĝo bonvolis forliberigi min, kaj mi difinis al
         li templimon.<em class="versenr"> 7</em> Kaj mi diris al la reĝo: Se al la reĝo plaĉas,
         oni donu al mi leterojn al la transriveraj regionestroj, ke ili
         permesu al mi trairi, ĝis mi venos en Judujon;<em class="versenr"> 8</em> kaj ankaŭ
         leteron al Asaf, la gardisto de la reĝa arbaro, ke li donu al mi
         arbojn por tegi la pordegojn de la kastelo ĉe la templo, kaj por
         la murego de la urbo, kaj por la domo, en kiu mi loĝos. Kaj la
         reĝo donis al mi, ĉar super mi estis la favora mano de mia Dio.<em class="versenr"> 9</em> Kaj mi venis al la transriveraj regionestroj, kaj mi donis al ili
         la leterojn de la reĝo. Kaj la reĝo sendis kun mi oficirojn kaj
         rajdistojn.<em class="versenr"> 10</em> Kiam tion aŭdis Sanbalat, la Ĥoronano, kaj Tobija,
         la sklavo Amonida, ili havis grandan ĉagrenon, ke venis homo, por
         zorgi pri la bono de la Izraelidoj.<em class="versenr"> 11</em> Kaj mi venis en
         Jerusalemon. Kaj restinte tie dum tri tagoj,<em class="versenr"> 12</em> mi leviĝis nokte
         kune kun nemultaj homoj, kiuj estis kun mi; mi al neniu ion diris
         pri tio, kion mia Dio inspiris al mi fari por Jerusalem; neniu
         besto estis kun mi, krom tiu, sur kiu mi rajdis.<em class="versenr"> 13</em> Kaj mi
         trarajdis nokte tra la Pordego de la Valo, al la Fonto de la
         Drako kaj al la Pordego de Sterko; mi rigardis la muregojn de
         Jerusalem, kiel detruitaj ili estas, kaj ĝiajn pordegojn, kiel
         ili estas forbruligitaj per fajro.<em class="versenr"> 14</em> Kaj mi alrajdis al la
         Pordego de la Fonto kaj al la Reĝa Lageto; sed tie ne estis
         sufiĉe da spaco, ke povu trairi la besto, kiu estis sub mi.<em class="versenr"> 15</em> Kaj mi leviĝis nokte laŭ la torento kaj pririgardis la muregon,
         kaj, trarajdinte denove tra la Pordego de la Valo, mi revenis.<em class="versenr"> 16</em> Kaj la estroj ne sciis, kien mi iris kaj kion mi faras; nek al la
         Judoj, nek al la pastroj, nek al la eminentuloj, nek al la
         estroj, nek al la ceteraj plenumantoj de la laboroj mi ion diris
         ĝis nun.<em class="versenr"> 17</em> Kaj mi diris al ili: Vi vidas la mizeron, en kiu ni
         troviĝas, kiel Jerusalem estas dezertigita kaj ĝiaj pordegoj
         estas forbruligitaj per fajro; ni iru kaj konstruu la muregon de
         Jerusalem, ke ni ne estu plu en malhonoro.<em class="versenr"> 18</em> Kaj mi rakontis al
         ili pri la mano de mia Dio, kiu favore estis super mi, ankaŭ la
         vortojn de la reĝo, kiujn li diris al mi. Kaj ili diris: Ni
         leviĝu kaj konstruu; kaj iliaj manoj fortiĝis por la bono.<em class="versenr"> 19</em> Kiam tion aŭdis Sanbalat, la Ĥoronano, kaj Tobija, la sklavo
         Amonida, kaj Geŝem, la Arabo, ili ridis pri ni kaj rigardis nin
         malestime, kaj diris: Kio estas tiu afero, kiun vi faras? ĉu ne
         kontraŭ la reĝo vi ribelas?<em class="versenr"> 20</em> Kaj mi respondis al ili, kaj diris
         al ili: Dio de la ĉielo donos al ni sukceson, kaj ni, Liaj
         servantoj, leviĝos kaj konstruos; sed vi havas nenian parton nek
         rajton nek memoron en Jerusalem.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj leviĝis la ĉefpastro Eljaŝib, kaj liaj fratoj, la pastroj,
         kaj konstruis la Pordegon de Ŝafoj; ili sanktigis ĝin kaj
         starigis ĝiajn pordojn, ili sanktigis ĝis la turo Mea, ĝis la
         turo Ĥananel.<em class="versenr"> 2</em> Apud li konstruis la loĝantoj de Jeriĥo, apud ili
         konstruis Zakur, filo de Imri.<em class="versenr"> 3</em> La Pordegon de Fiŝoj konstruis
         la loĝantoj de Senaa; ili tegis ĝin, kaj starigis ĝiajn pordojn,
         serurojn, kaj riglilojn.<em class="versenr"> 4</em> Apud ili konstruis Meremot, filo de
         Urija, filo de Hakoc; apud ili konstruis Meŝulam, filo de
         Bereĥja, filo de Meŝezabel; apud ili konstruis Cadok, filo de
         Baana.<em class="versenr"> 5</em> Apud ili konstruis la Tekoaanoj; tamen iliaj eminentuloj
         ne metis sian kolon sub laboradon por sia sinjoro.<em class="versenr"> 6</em> La Malnovan
         Pordegon konstruis Jojada, filo de Paseaĥ, kaj Meŝulam, filo de
         Besodja; ili tegis ĝin, kaj starigis ĝiajn pordojn, ĝiajn
         serurojn, kaj ĝiajn riglilojn.<em class="versenr"> 7</em> Apud ili konstruis Melatja, la
         Gibeonano, kaj Jadon, la Meronotano, la loĝantoj de Gibeon kaj de
         Micpa, ĝis la seĝo de la transrivera regionestro.<em class="versenr"> 8</em> Apud li
         konstruis Uziel, filo de Ĥarhaja, fandisto; apud li konstruis
         Ĥananja, filo de ŝmiraĵisto. Kaj ili restarigis Jerusalemon ĝis
         la Larĝa Murego.<em class="versenr"> 9</em> Apud ili konstruis Refaja, filo de Ĥur, estro
         de duondistrikto de Jerusalem.<em class="versenr"> 10</em> Apud ili kaj kontraŭ sia domo
         konstruis Jedaja, filo de Ĥarumaf; apud li konstruis Ĥatuŝ, filo
         de Ĥaŝabneja.<em class="versenr"> 11</em> Alian parton konstruis Malkija, filo de Ĥarim,
         kaj Ĥaŝub, filo de Paĥat-Moab; ankaŭ la Turon de la Fornoj.<em class="versenr"> 12</em> Apude konstruis Ŝalum, filo de Haloĥeŝ, estro de duondistrikto de
         Jerusalem, li kaj liaj filinoj.<em class="versenr"> 13</em> La Pordegon de la Valo
         konstruis Ĥanun kaj la loĝantoj de Zanoaĥ; ili konstruis ĝin, kaj
         starigis ĝiajn pordojn, ĝiajn serurojn, kaj ĝiajn riglilojn, kaj
         mil ulnojn de la murego ĝis la Pordego de Sterko.<em class="versenr"> 14</em> La Pordegon
         de Sterko konstruis Malkija, filo de Reĥab, estro de la distrikto
         de Bet-Kerem; li konstruis ĝin, kaj starigis ĝiajn pordojn,
         serurojn, kaj riglilojn.<em class="versenr"> 15</em> La Pordegon de la Fonto konstruis
         Ŝalun, filo de Kol-Ĥoze, estro de la distrikto de Micpa; li
         konstruis ĝin kaj tegis ĝin, kaj starigis ĝiajn pordojn,
         serurojn, kaj riglilojn; ankaŭ la muregon ĉe la lageto Ŝelaĥ de
         la reĝa ĝardeno kaj ĝis la ŝtupoj, kiuj iras malsupren de la urbo
         de David.<em class="versenr"> 16</em> Post li konstruis Neĥemja, filo de Azbuk, estro de
         duondistrikto de Bet-Cur, ĝis la loko kontraŭ la tomboj de David
         kaj ĝis la farita lageto kaj ĝis la Domo de Herooj.<em class="versenr"> 17</em> Post li
         konstruis la Levidoj: Reĥum, filo de Bani; apude konstruis
         Ĥaŝabja, estro de duondistrikto de Keila, por sia distrikto.<em class="versenr"> 18</em> Post li konstruis iliaj fratoj, Bavaj, filo de Ĥenadad, estro de
         duondistrikto de Keila.<em class="versenr"> 19</em> Apud li konstruis Ezer, filo de Jeŝua,
         estro de Micpa, duan parton, ĉe la angulo, kontraŭ la loko, kie
         oni supreniras al la armilejo.<em class="versenr"> 20</em> Post li vigle konstruis Baruĥ,
         filo de Zakaj, alian parton, de la angulo ĝis la pordo de la domo
         de Eljaŝib, la ĉefpastro.<em class="versenr"> 21</em> Post li konstruis Meremot, filo de
         Urija, filo de Hakoc, alian parton, de la pordo de la domo de
         Eljaŝib ĝis la fino de la domo de Eljaŝib.<em class="versenr"> 22</em> Post li konstruis
         la pastroj, kiuj loĝis en la ĉirkaŭaĵo.<em class="versenr"> 23</em> Post ili konstruis
         Benjamen kaj Ĥaŝub, kontraŭ sia domo; post ili konstruis Azarja,
         filo de Maaseja, filo de Ananja, apud sia domo.<em class="versenr"> 24</em> Post li
         konstruis Binuj, filo de Ĥenadad, alian parton, de la domo de
         Azarja ĝis la angulo kaj la rando.<em class="versenr"> 25</em> Palal, filo de Uzaj, de
         kontraŭ la angulo kaj la turo, kiu elstaras el la supra reĝa
         domo, apud la korto de malliberejo. Post li Pedaja, filo de Paroŝ<em class="versenr"> 26</em> (La Netinoj loĝis en Ofel.) ĝis kontraŭ la Pordego de la Akvo
         oriente, kaj ĝis la elstaranta turo.<em class="versenr"> 27</em> Poste konstruis la
         Tekoaanoj, alian parton, de kontraŭ la granda elstaranta turo ĝis
         la muro de Ofel.<em class="versenr"> 28</em> De post la Pordego de la Ĉevaloj konstruis la
         pastroj, ĉiu kontraŭ sia domo.<em class="versenr"> 29</em> Poste konstruis Cadok, filo de
         Imer, kontraŭ sia domo; post li konstruis Ŝemaja, filo de
         Ŝeĥanja, gardisto de la Orienta Pordego.<em class="versenr"> 30</em> Post li konstruis
         Ĥananja, filo de Ŝelemja, kaj Ĥanun, sesa filo de Calaf, alian
         parton. Post li konstruis Meŝulam, filo de Bereĥja, kontraŭ sia
         ĉambro.<em class="versenr"> 31</em> Post li konstruis Malkija, filo de fandisto, ĝis la
         domo de la Netinoj kaj de la butikistoj, kontraŭ la Pordego de
         Depono kaj ĝis la tegmenta ĉambro de la angulo.<em class="versenr"> 32</em> Inter la
         tegmenta ĉambro de la angulo kaj la Pordego de Ŝafoj konstruis la
         fandistoj kaj la butikistoj.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kiam Sanbalat aŭdis, ke ni konstruas la muregon, li koleris kaj
         havis grandan ĉagrenon, kaj li mokis la Judojn.<em class="versenr"> 2</em> Kaj li parolis
         antaŭ siaj fratoj kaj antaŭ la militistoj de Samario, kaj diris:
         Kion faras tiuj senfortaj Judoj? ĉu oni tion permesos al ili? ĉu
         efektive ili alportados oferojn? ĉu ili iam finos? ĉu ili
         revivigos la ŝtonojn, kiuj fariĝis amaso da rubo kaj estas
         difektitaj de brulo?<em class="versenr"> 3</em> Kaj Tobija, la Amonido, kiu estis apud li,
         diris: Eĉ tio, kion ili konstruas, estas tia, ke se venos vulpo,
         ĝi detruos ilian ŝtonan muregon.<em class="versenr"> 4</em> Aŭskultu, ho nia Dio, en kia
         malestimo ni troviĝas; reĵetu ilian mokadon sur ilian kapon, kaj
         elmetu ilin al prirabado en lando de kaptiteco;<em class="versenr"> 5</em> ne kovru ilian
         malbonagon, kaj ilia peko ne elviŝiĝu antaŭ Vi; ĉar ili ĉagrenis
         la konstruantojn.<em class="versenr"> 6</em> Ni tamen konstruis la muregon, kaj la tuta
         murego estis jam kunmetita ĝis duono; kaj la popolo laboris
         kuraĝe.
      </p>
      <p class="p"><em class="versenr"> 7</em> Kiam Sanbalat kaj Tobija kaj la Araboj kaj la Amonidoj kaj la
         Aŝdodanoj aŭdis, ke la muregoj de Jerusalem estas riparataj kaj
         ke la breĉoj komencis esti fermataj, ili tre ekkoleris.<em class="versenr"> 8</em> Kaj ili
         faris interkonsenton, ke ili ĉiuj kune iru milite kontraŭ
         Jerusalemon kaj faru al ĝi malbonon.<em class="versenr"> 9</em> Sed ni preĝis al nia Dio,
         kaj ni starigis pro ili gardon tage kaj nokte kontraŭ ili.<em class="versenr"> 10</em> La
         Judoj diris: Malgrandiĝis la forto de la portistoj, kaj da rubo
         estas multe; kaj ni ne povas konstrui la muregon.<em class="versenr"> 11</em> Kaj niaj
         malamikoj diris: Ili ne scios kaj ne vidos, ĝis ni venos en ilian
         mezon kaj mortigos ilin kaj ĉesigos la laboradon.<em class="versenr"> 12</em> Kiam la
         Judoj, kiuj loĝis apud ili, venadis, kaj diradis al ni, dekfoje,
         el ĉiuj lokoj: Revenu al ni,<em class="versenr"> 13</em> tiam mi starigis malsupre sur la
         lokoj malantaŭ la murego, sur la nekovritaj lokoj, mi starigis la
         popolon laŭfamilie, kun iliaj glavoj, lancoj, kaj pafarkoj.<em class="versenr"> 14</em> Kaj mi pririgardis, kaj mi stariĝis, kaj diris al la eminentuloj
         kaj al la estroj kaj al la cetera popolo: Ne timu ilin; memoru
         pri la Sinjoro, la granda kaj timinda, kaj batalu por viaj
         fratoj, viaj filoj, viaj filinoj, viaj edzinoj, kaj viaj domoj.<em class="versenr"> 15</em> Kiam niaj malamikoj aŭdis, ke ni scias, tiam Dio detruis ilian
         intencon, kaj ni ĉiuj revenis al la murego, ĉiu al sia laboro.<em class="versenr"> 16</em> Kaj de post tiu tago duono de miaj junuloj faradis la laboron,
         kaj duono tenis lancojn, ŝildojn, pafarkojn, kaj kirasojn; kaj la
         estroj troviĝadis malantaŭ la tuta domo de Jehuda.<em class="versenr"> 17</em> Unuj
         konstruis la muregon, kaj aliaj portis la ŝarĝojn, kiujn ili
         metis sur sin; per unu mano ĉiu faris la laboron, kaj en la dua
         mano li tenis batalilon.<em class="versenr"> 18</em> La konstruantoj ĉiuj havis sian
         glavon alligitan al siaj lumboj, kaj tiamaniere ili konstruis;
         kaj la trumpetisto estis apud mi.<em class="versenr"> 19</em> Kaj mi diris al la
         eminentuloj kaj al la estroj kaj al la cetera popolo: La laboro
         estas granda kaj vasta, kaj ni estas disigitaj sur la murego,
         malproksime unu de la alia;<em class="versenr"> 20</em> tial se de iu loko vi aŭdos la
         sonon de trumpeto, tien kolektiĝu al ni; nia Dio batalos por ni.<em class="versenr"> 21</em> Tiamaniere ni faradis la laboron; kaj duono de ili tenis
         lancojn de la leviĝo de la ĉielruĝo ĝis la apero de la steloj.<em class="versenr"> 22</em> Kaj mi ankaŭ diris en tiu tempo al la popolo, ke ĉiu kun sia
         knabo noktu en Jerusalem, por ke ili estu por ni nokte kiel
         gardo, kaj tage ili laboru.<em class="versenr"> 23</em> Kaj nek mi, nek miaj fratoj, nek
         miaj knaboj, nek la gardistoj, kiuj estis malantaŭ mi, neniu el
         ni deprenis de si siajn vestojn; nur ĉiu aparte estis sendata,
         por sin bani.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Kaj la popolo kaj iliaj edzinoj komencis forte krii kontraŭ
         siaj fratoj, la Judoj.<em class="versenr"> 2</em> Estis tiaj, kiuj parolis: Estas multe da
         ni kaj da niaj filoj kaj filinoj; ni prenu al ni grenon kaj
         manĝu, por ke ni vivu.<em class="versenr"> 3</em> Aliaj parolis: Niajn kampojn, niajn
         vinberĝardenojn, kaj niajn domojn ni donas proprunte, por ke ni
         akiru grenon kontraŭ malsato.<em class="versenr"> 4</em> Aliaj parolis: Ni pruntas monon
         por impostoj por la reĝo, donante garantiaĵe niajn kampojn kaj
         vinberĝardenojn;<em class="versenr"> 5</em> sed kiel la korpo de niaj fratoj, tia estas
         nia korpo, kiel iliaj infanoj, tiaj estas niaj infanoj; tamen jen
         ni devas humile servigi niajn filojn kaj niajn filinojn, kaj el
         niaj filinoj kelkaj jam estas humiligitaj. Ni ne havas forton en
         niaj manoj, kaj niaj kampoj kaj vinberĝardenoj apartenas al
         aliaj.<em class="versenr"> 6</em> Kaj tio forte min ĉagrenis, kiam mi aŭdis ilian kriadon
         kaj tiujn vortojn.<em class="versenr"> 7</em> Sed mia koro donis al mi konsilon, kaj mi
         faris severan riproĉon al la eminentuloj kaj al la estroj, kaj
         diris al ili: Vi prenas procentegon de viaj fratoj! Kaj mi
         kunvokis kontraŭ ili grandan kunvenon.<em class="versenr"> 8</em> Kaj mi diris al ili: Ni
         elaĉetis niajn fratojn, la Judojn, kiuj estis venditaj al la
         nacioj, kiom ni povis; dume vi volas vendi viajn fratojn, kaj ili
         estas vendataj al ni! Ili silentis kaj trovis nenion por
         respondi.<em class="versenr"> 9</em> Kaj mi diris: Ne bona estas tio, kion vi faras. Ĉu vi
         ne devas konduti kun timo antaŭ nia Dio, por eviti malhonoron de
         la flanko de la nacioj, niaj malamikoj?<em class="versenr"> 10</em> Ankaŭ mi kaj miaj
         fratoj kaj miaj junuloj donis al ili prunte monon kaj grenon; ni
         malŝuldigu al ili tiun ŝuldon.<em class="versenr"> 11</em> Redonu do al ili hodiaŭ iliajn
         kampojn, vinberĝardenojn, olivĝardenojn, kaj domojn, kaj la
         procenton pro la mono, la greno, la mosto, kaj la oleo, kiujn vi
         pruntis al ili.<em class="versenr"> 12</em> Kaj ili diris: Ni redonos, kaj ni ne postulos
         de ili; ni agos tiel, kiel vi diras. Kaj mi alvokis la pastrojn,
         kaj mi prenis de ili ĵuron, ke ili tiel agos.<em class="versenr"> 13</em> Kaj mi elskuis
         mian baskon, kaj diris: Tiele Dio elskuu el lia domo kaj el lia
         akiritaĵo ĉiun homon, kiu ne plenumos tiun vorton; tiele li estu
         elskuita kaj senhava. Kaj la tuta komunumo diris: Amen; kaj oni
         gloris la Eternulon. Kaj la popolo agis tiele.<em class="versenr"> 14</em> Krom tio, de
         post la tago, kiam al mi estis ordonite esti ilia regionestro en
         la Juda lando, de la dudeka jaro ĝis la tridek-dua jaro de la
         reĝo Artaĥŝast, en la daŭro de dek du jaroj, mi kun miaj fratoj
         ne manĝis la panon de regionestro.<em class="versenr"> 15</em> La antaŭaj regionestroj,
         kiuj estis antaŭ mi, ŝarĝadis la popolon, kaj prenadis de ili
         panon kaj vinon, krom kvardek sikloj da arĝento; eĉ iliaj junuloj
         regis super la popolo. Sed mi ne agis tiel, pro timo antaŭ Dio.<em class="versenr"> 16</em> Mi partoprenis ankaŭ en la laborado ĉe tiu murego; kaj kampon
         ni ne aĉetis; kaj ĉiuj miaj junuloj kolektiĝadis tie al la
         laboro.<em class="versenr"> 17</em> Ĉe mia tablo estadis po cent kvindek homoj da Judoj
         kaj estroj, kaj ankaŭ da tiuj, kiuj venis al ni el la nacioj,
         kiuj estas ĉirkaŭ ni.<em class="versenr"> 18</em> Preparataj estis por unu tago: unu bovo,
         ses plej bonaj ŝafoj, kaj ankaŭ birdoj estis preparataj ĉe mi;
         kaj en la daŭro de dek tagoj estis uzata tre multe da vino.
         Malgraŭ tio mi ne postulis panon de regionestro, ĉar la popolo
         estis ŝarĝita de malfacila laboro.<em class="versenr"> 19</em> Rememoru pri mi al bono, ho
         mia Dio, ĉion, kion mi faris por ĉi tiu popolo.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Kiam Sanbalat, Tobija, la Arabo Geŝem, kaj niaj ceteraj
         malamikoj aŭdis, ke mi rekonstruis la muregon kaj ke ne restis en
         ĝi difektoj (kvankam ĝis tiu tempo mi ankoraŭ ne starigis pordojn
         en la pordegoj),<em class="versenr"> 2</em> tiam Sanbalat kaj Geŝem sendis, por diri al
         mi: Venu, ni kune kunvenu en la vilaĝoj de la valo Ono. Ili
         intencis fari al mi malbonon.<em class="versenr"> 3</em> Sed mi sendis al ili senditojn,
         por diri: Mi faras grandan laboron, kaj mi ne povas iri; kial
         ĉesiĝu la laborado, kiam mi ĝin forlasos kaj iros al vi?<em class="versenr"> 4</em> Kaj
         ili sendis al mi la saman proponon kvar fojojn, kaj mi respondis
         tion saman.<em class="versenr"> 5</em> Kaj Sanbalat sendis al mi kun la sama propono la
         kvinan fojon sian junulon, kiu havis en sia mano nefermitan
         leteron.<em class="versenr"> 6</em> En ĝi estis skribite: Inter la nacioj iras la famo,
         kaj Geŝem diras, ke vi kaj la Judoj intencas defali; por tio vi
         konstruas la muregon; kaj laŭ tiu famo vi volas esti ilia reĝo.<em class="versenr"> 7</em> Ankaŭ profetojn vi starigis, por ke ili prediku pri vi en
         Jerusalem, dirante: Estas reĝo en Judujo. Nun la famo pri tio
         venos al la reĝo; venu do, ke ni kune interkonsiliĝu.<em class="versenr"> 8</em> Sed mi
         sendis al li, por diri: Nenio fariĝis el tio, kion vi diras; vi
         mem tion elpensis.<em class="versenr"> 9</em> Ili ĉiuj ja timigis nin, pensante: Ili
         ellasos el siaj manoj la laboron, kaj ĝi ne estos farata. Sed nun
         fortiĝu miaj manoj.
      </p>
      <p class="p"><em class="versenr"> 10</em> Kaj mi venis en la domon de Ŝemaja, filo de Delaja, filo de
         Mehetabel; li sin enŝlosis. Kaj li diris: Ni iru kune en la domon
         de Dio, en la mezon de la templo, kaj ni ŝlosu la pordojn de la
         templo; ĉar oni venos, por mortigi vin, en la nokto oni venos,
         por mortigi vin.<em class="versenr"> 11</em> Sed mi diris: Ĉu tia homo, kiel mi, forkuru?
         ĉu tia, kiel mi, iru en la templon, por konservi la vivon? mi ne
         iros.<em class="versenr"> 12</em> Mi komprenis, ke ne Dio lin sendis; ĉar la profetaĵon li
         eldiris pri mi pro tio, ke Tobija kaj Sanbalat lin subaĉetis.<em class="versenr"> 13</em> Li estis subaĉetita, por ke mi timu, por ke mi agu tiel kaj peku.
         Tio donus al ili pretekston por malbona famo, por ke ili min
         malhonoru.<em class="versenr"> 14</em> Rememoru, ho mia Dio, pri Tobija kaj Sanbalat tiujn
         iliajn farojn, ankaŭ pri la profetino Noadja, kaj la aliaj
         profetoj, kiuj timigis min.
      </p>
      <p class="p"><em class="versenr"> 15</em> La murego estis finita en la dudek-kvina tago de la monato
         Elul, en la daŭro de kvindek du tagoj.<em class="versenr"> 16</em> Kiam tion aŭdis ĉiuj
         niaj malamikoj, kaj vidis ĉiuj nacioj, kiuj estis ĉirkaŭ ni, ili
         multe perdis la kuraĝon; ĉar ili komprenis, ke tiu laboro estas
         farita de nia Dio.<em class="versenr"> 17</em> Krom tio, en tiuj tagoj la eminentuloj el
         la Judoj skribis multe da leteroj al Tobija, kaj leteroj de
         Tobija venis al ili;<em class="versenr"> 18</em> ĉar multaj el la Judoj estis en ĵura ligo
         kun li, ĉar li estis bofilo de Ŝeĥanja, filo de Araĥ, kaj lia
         filo Jehoĥanan prenis por edzino filinon de Meŝulam, filo de
         Bereĥja.<em class="versenr"> 19</em> Ili ankaŭ paroladis bone pri li antaŭ mi, kaj miajn
         vortojn ili transdonadis al li. Tobija sendis leterojn, por
         timigi min.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Kiam la murego estis konstruita, mi starigis la pordojn; kaj
         ricevis siajn oficojn la pordegistoj, la kantistoj, kaj la
         Levidoj.<em class="versenr"> 2</em> Kaj mi donis ordonon al mia frato Ĥanani, kaj al
         Ĥananja, kastelestro de Jerusalem (ĉar li estis homo fidela, kaj
         diotima pli ol multaj aliaj),<em class="versenr"> 3</em> kaj mi diris al ili: Oni ne
         malfermu la pordegojn de Jerusalem, antaŭ ol la suno estos bone
         varmiga; kaj tiel longe, kiel ili staras, ili restigu la
         pordegojn fermitaj kaj ŝlositaj; kaj oni starigu gardon el la
         loĝantoj de Jerusalem, ĉiun sur lia gardoloko kaj ĉiun kontraŭ
         lia domo.<em class="versenr"> 4</em> Sed la urbo estis vasta kaj granda, kaj da loĝantoj
         estis en ĝi nemulte, kaj la domoj ne estis konstruitaj.<em class="versenr"> 5</em> Kaj mia
         Dio min inspiris, kaj mi kunvenigis la eminentulojn kaj la
         estrojn kaj la popolon, por ilin registri. Kaj mi trovis la
         genealogian registron de tiuj, kiuj venis antaŭe, kaj mi trovis,
         ke en ĝi estas skribite jene:<em class="versenr"> 6</em> Jen estas la loĝantoj de la
         lando, kiuj iris el la forkaptitoj, kiujn forkondukis
         Nebukadnecar, reĝo de Babel, kaj kiuj revenis en Jerusalemon kaj
         en Judujon, ĉiu en sian urbon,<em class="versenr"> 7</em> kiuj venis kun Zerubabel, Jeŝua,
         Neĥemja, Azarja, Raamja, Naĥamani, Mordeĥaj, Bilŝan, Misperet,
         Bigvaj, Neĥum, Baana. La nombro de la viroj de la popolo Izraela
         estis:<em class="versenr"> 8</em> de la idoj de Paroŝ, du mil cent sepdek du,<em class="versenr"> 9</em> de la idoj
         de Ŝefatja, tricent sepdek du,<em class="versenr"> 10</em> de la idoj de Araĥ, sescent
         kvindek du,<em class="versenr"> 11</em> de la idoj de Paĥat-Moab, el la idoj de Jeŝua kaj
         Joab, du mil okcent dek ok,<em class="versenr"> 12</em> de la idoj de Elam, mil ducent
         kvindek kvar,<em class="versenr"> 13</em> de la idoj de Zatu, okcent kvardek kvin,<em class="versenr"> 14</em> de
         la idoj de Zakaj, sepcent sesdek,<em class="versenr"> 15</em> de la idoj de Binuj, sescent
         kvardek ok,<em class="versenr"> 16</em> de la idoj de Bebaj, sescent dudek ok,<em class="versenr"> 17</em> de la
         idoj de Azgad, du mil tricent dudek du,<em class="versenr"> 18</em> de la idoj de
         Adonikam, sescent sesdek sep,<em class="versenr"> 19</em> de la idoj de Bigvaj, du mil
         sesdek sep,<em class="versenr"> 20</em> de la idoj de Adin, sescent kvindek kvin,<em class="versenr"> 21</em> de la
         idoj de Ater, el la domo de Ĥizkija, naŭdek ok,<em class="versenr"> 22</em> de la idoj de
         Ĥaŝum, tricent dudek ok,<em class="versenr"> 23</em> de la idoj de Becaj, tricent dudek
         kvar,<em class="versenr"> 24</em> de la idoj de Ĥarif, cent dek du,<em class="versenr"> 25</em> de la idoj de
         Gibeon, naŭdek kvin,<em class="versenr"> 26</em> de la loĝantoj de Bet-Leĥem kaj de
         Netofa, cent okdek ok,<em class="versenr"> 27</em> de la loĝantoj de Anatot, cent dudek
         ok,<em class="versenr"> 28</em> de la loĝantoj de Bet-Azmavet, kvardek du,<em class="versenr"> 29</em> de la
         loĝantoj de Kirjat-Jearim, Kefira, kaj Beerot, sepcent kvardek
         tri,<em class="versenr"> 30</em> de la loĝantoj de Rama kaj Geba, sescent dudek unu,<em class="versenr"> 31</em> de
         la loĝantoj de Miĥmas, cent dudek du,<em class="versenr"> 32</em> de la loĝantoj de Bet-El
         kaj Aj, cent dudek tri,<em class="versenr"> 33</em> de la loĝantoj de Nebo-Aĥer, kvindek
         du,<em class="versenr"> 34</em> de la idoj de la alia Elam, mil ducent kvindek kvar,<em class="versenr"> 35</em> de
         la idoj de Ĥarim, tricent dudek,<em class="versenr"> 36</em> de la idoj de Jeriĥo, tricent
         kvardek kvin,<em class="versenr"> 37</em> de la idoj de Lod, Ĥadid, kaj Ono, sepcent dudek
         unu,<em class="versenr"> 38</em> de la idoj de Senaa, tri mil naŭcent tridek.<em class="versenr"> 39</em> De la
         pastroj: de la idoj de Jedaja, el la domo de Jeŝua, naŭcent
         sepdek tri,<em class="versenr"> 40</em> de la idoj de Imer, mil kvindek du,<em class="versenr"> 41</em> de la idoj
         de Paŝĥur, mil ducent kvardek sep,<em class="versenr"> 42</em> de la idoj de Ĥarim, mil
         dek sep.<em class="versenr"> 43</em> De la Levidoj: de la idoj de Jeŝua, el la domo de
         Kadmiel, el la filoj de Hodja, sepdek kvar.<em class="versenr"> 44</em> De la kantistoj:
         de la idoj de Asaf, cent kvardek ok.<em class="versenr"> 45</em> De la pordegistoj: la
         idoj de Ŝalum, la idoj de Ater, la idoj de Talmon, la idoj de
         Akub, la idoj de Ĥatita, la idoj de Ŝobaj, cent tridek ok.<em class="versenr"> 46</em> De
         la Netinoj: la idoj de Ciĥa, la idoj de Ĥasufa, la idoj de
         Tabaot,<em class="versenr"> 47</em> la idoj de Keros, la idoj de Sia, la idoj de Padon,<em class="versenr"> 48</em> la idoj de Lebana, la idoj de Ĥagaba, la idoj de Ŝalmaj,<em class="versenr"> 49</em> la
         idoj de Ĥanan, la idoj de Gidel, la idoj de Gaĥar,<em class="versenr"> 50</em> la idoj de
         Reaja, la idoj de Recin, la idoj de Nekoda,<em class="versenr"> 51</em> la idoj de Gazam,
         la idoj de Uza, la idoj de Paseaĥ,<em class="versenr"> 52</em> la idoj de Besaj, la idoj
         de Meunim, la idoj de Nefiŝesim,<em class="versenr"> 53</em> la idoj de Bakbuk, la idoj de
         Ĥakufa, la idoj de Ĥarĥur,<em class="versenr"> 54</em> la idoj de Baclit, la idoj de
         Meĥida, la idoj de Ĥarŝa,<em class="versenr"> 55</em> la idoj de Barkos, la idoj de Sisra,
         la idoj de Tamaĥ,<em class="versenr"> 56</em> la idoj de Neciaĥ, la idoj de Ĥatifa.<em class="versenr"> 57</em> La
         idoj de la servantoj de Salomono: la idoj de Sotaj, la idoj de
         Soferet, la idoj de Perida,<em class="versenr"> 58</em> la idoj de Jaala, la idoj de
         Darkon, la idoj de Gidel,<em class="versenr"> 59</em> la idoj de Ŝefatja, la idoj de
         Ĥatil, la idoj de Poĥeret-Cebaim, la idoj de Amon.<em class="versenr"> 60</em> La nombro
         de ĉiuj Netinoj kaj de la idoj de la servantoj de Salomono estis
         tricent naŭdek du.<em class="versenr"> 61</em> Kaj jen estas la elirintoj el Tel-Melaĥ,
         Tel-Ĥarŝa, Kerub, Adon, kaj Imer, kiuj ne povis montri sian
         patrodomon kaj devenon, ĉu ili devenas de Izrael:<em class="versenr"> 62</em> la idoj de
         Delaja, la idoj de Tobija, la idoj de Nekoda, sescent kvardek du.<em class="versenr"> 63</em> Kaj el la pastroj: la idoj de Ĥabaja, la idoj de Hakoc, la
         idoj de Barzilaj, kiu prenis al si edzinon el la filinoj de
         Barzilaj, la Gileadano, kaj estis nomata per ilia nomo.<em class="versenr"> 64</em> Ili
         serĉis siajn dokumentojn genealogiajn, sed ĉi tiuj ne troviĝis;
         tial ili estis eligitaj el la listo de la pastroj.<em class="versenr"> 65</em> Kaj la
         regionestro diris al ili, ke ili ne manĝu el la plejsanktaĵo, ĝis
         aperos pastro kun la signoj de lumo kaj de justo.<em class="versenr"> 66</em> La tuta
         komunumo kune konsistis el kvardek du mil tricent sesdek homoj,<em class="versenr"> 67</em> krom iliaj sklavoj kaj sklavinoj, kies nombro estis sep mil
         tricent tridek sep, kaj al tio estis ducent kvardek kvin
         kantistoj kaj kantistinoj.<em class="versenr"> 68</em> Da ĉevaloj ili havis sepcent tridek
         ses; da muloj ili havis ducent kvardek kvin;<em class="versenr"> 69</em> da kameloj ili
         havis kvarcent tridek kvin; da azenoj ses mil sepcent dudek.<em class="versenr"> 70</em> Kelkaj el la ĉefoj de patrodomoj donis por la laboroj: la
         regionestro donis por la trezorejo: mil darkemonojn da oro,
         kvindek aspergajn kalikojn, kvincent tridek pastrajn vestojn.<em class="versenr"> 71</em> El la ĉefoj de patrodomoj, kelkaj donis en la trezorejon de la
         laboroj dudek mil darkemonojn da oro kaj du mil ducent min'ojn da
         arĝento.<em class="versenr"> 72</em> Kaj kion donis la ceteraj el la popolo, tio estis:
         dudek mil darkemonoj da oro kaj du mil min'oj da arĝento kaj
         sesdek sep pastraj vestoj.<em class="versenr"> 73</em> Kaj ekloĝis la pastroj kaj la
         Levidoj kaj la pordegistoj kaj la kantistoj kaj la popolanoj kaj
         la Netinoj kaj la tuta Izrael en siaj urboj.
      </p>
      <p class="p">Kiam venis la sepa monato, la Izraelidoj estis jam en siaj urboj.</p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj la tuta popolo, kiel unu homo, kolektiĝis sur la placo, kiu
         estas antaŭ la Pordego de la Akvo, kaj ili diris al Ezra, la
         skribisto, ke li alportu la libron de instruo de Moseo, kiun la
         Eternulo ordonis al Izrael.<em class="versenr"> 2</em> Kaj la pastro Ezra alportis la
         instruon antaŭ la komunumon, antaŭ la virojn kaj virinojn, antaŭ
         ĉiujn, kiuj povis kompreni, en la unua tago de la sepa monato.<em class="versenr"> 3</em> Kaj li legis el ĝi sur la placo, kiu estas antaŭ la Pordego de la
         Akvo, de la tagiĝo ĝis la tagmezo, antaŭ la viroj kaj virinoj kaj
         komprenpovantoj; kaj la oreloj de la tuta popolo estis turnitaj
         al la libro de instruo.<em class="versenr"> 4</em> Kaj la skribisto Ezra staris sur ligna
         ambono, kiun oni faris por tio, kaj apud li staris Matitja, Ŝema,
         Anaja, Urija, Ĥilkija, kaj Maaseja, dekstre de li; kaj maldekstre
         de li: Pedaja, Miŝael, Malkija, Ĥaŝum, Ĥaŝbadana, Zeĥarja, kaj
         Meŝulam.<em class="versenr"> 5</em> Kaj Ezra malfermis la libron antaŭ la okuloj de la
         tuta popolo, ĉar li staris pli alte ol la tuta popolo; kaj kiam
         li ĝin malfermis, la tuta popolo stariĝis.<em class="versenr"> 6</em> Kaj Ezra benis la
         Eternulon, la grandan Dion; kaj la tuta popolo respondis: Amen,
         amen, levante supren siajn manojn; kaj ili kliniĝis kaj faris
         adoron antaŭ la Eternulo vizaĝaltere.<em class="versenr"> 7</em> Kaj Jeŝua, Bani, Ŝerebja,
         Jamin, Akub, Ŝabtaj, Ĥodija, Maaseja, Kelita, Azarja, Jozabad,
         Ĥanan, Pelaja, kaj la Levidoj klarigadis al la popolo la
         instruon; kaj la popolo staris sur sia loko.<em class="versenr"> 8</em> Kaj ili legis el
         la libro, el la instruo de Dio, klare, kun komentarioj, ke oni
         komprenu la legataĵon.<em class="versenr"> 9</em> Kaj Neĥemja, kiu estis la regionestro,
         kaj la pastro Ezra, la skribisto, kaj la Levidoj, kiuj donadis
         klarigojn al la popolo, diris al la tuta popolo: Ĉi tiu tago
         estas sankta al la Eternulo, via Dio; ne malĝoju kaj ne ploru.
         Ĉar la tuta popolo ploris, aŭskultante la vortojn de la instruo.<em class="versenr"> 10</em> Kaj li diris al ili: Iru, manĝu grasaĵon kaj trinku dolĉaĵon,
         kaj sendu porciojn al tiuj, kiuj nenion pretigis por si; ĉar ĉi
         tiu tago estas sankta al nia Sinjoro; kaj ne malĝoju, ĉar la ĝojo
         pri la Eternulo estas via forto.<em class="versenr"> 11</em> Kaj la Levidoj trankviligadis
         la tutan popolon, dirante: Ĉesu, ĉar ĉi tiu tago estas sankta; ne
         malĝoju.<em class="versenr"> 12</em> Kaj la tuta popolo iris, por manĝi kaj trinki kaj
         sendi porciojn kaj fari grandan festenon; ĉar ili komprenis la
         vortojn, kiujn oni sciigis al ili.
      </p>
      <p class="p"><em class="versenr"> 13</em> En la dua tago kunvenis la ĉefoj de patrodomoj de la tuta
         popolo, ankaŭ la pastroj kaj la Levidoj, al la skribisto Ezra,
         por ke li plue klarigu al ili la vortojn de la instruo.<em class="versenr"> 14</em> Kaj
         ili trovis, ke en la instruo, kiun la Eternulo ordonis per Moseo,
         estas skribite, ke la Izraelidoj sidu en laŭboj en la festo de la
         sepa monato,<em class="versenr"> 15</em> kaj ke ili aŭdigu kaj proklamu en ĉiuj siaj urboj
         kaj en Jerusalem, dirante: Iru sur la monton, kaj prenu branĉojn
         de olivarbo, branĉojn de oleastraj arboj, branĉojn de mirto,
         branĉojn de palmoj, kaj branĉojn de densfoliaj arboj, por fari
         laŭbojn, kiel estas skribite.<em class="versenr"> 16</em> Kaj la popolo eliris kaj prenis,
         kaj faris al si laŭbojn, ĉiu sur sia tegmento, aŭ sur sia korto,
         aŭ sur la kortoj de la domo de Dio, aŭ sur la placo de la Pordego
         de la Akvo, aŭ sur la placo de la Pordego de Efraim.<em class="versenr"> 17</em> Kaj la
         tuta komunumo de tiuj, kiuj revenis el la kaptiteco, faris
         laŭbojn kaj loĝis en la laŭboj; ĉar de la tempo de Josuo, filo de
         Nun, ĝis tiu tago la Izraelidoj tion ne faris. Kaj estis tre
         granda ĝojo.<em class="versenr"> 18</em> Kaj oni legis el la libro de instruo de Dio
         ĉiutage, de la unua tago ĝis la lasta tago. Kaj oni festis dum
         sep tagoj, kaj en la oka tago oni faris ferman feston, laŭ la
         preskribo.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">En la dudek-kvara tago de tiu monato kunvenis la Izraelidoj,
         fastante, en sakaĵoj kaj kun tero sur la kapoj.<em class="versenr"> 2</em> Kaj la idaro de
         Izrael apartigis sin de ĉiuj fremduloj, kaj stariĝis, kaj faris
         konfeson pri siaj pekoj kaj pri la pekoj de siaj patroj.<em class="versenr"> 3</em> Kaj
         ili leviĝis sur la loko, kie ili staris, kaj oni legis el la
         libro de instruo de la Eternulo, ilia Dio, dum kvarono de tago,
         kaj dum alia kvarono oni faris konfeson kaj adorkliniĝon antaŭ la
         Eternulo, ilia Dio.<em class="versenr"> 4</em> Kaj sur la tribuno por la Levidoj stariĝis
         Jeŝua, Bani, Kadmiel, Ŝebanja, Buni, Ŝerebja, Bani, kaj Kenani,
         kaj ekvokis per laŭta voĉo al la Eternulo, ilia Dio.<em class="versenr"> 5</em> Kaj diris
         la Levidoj Jeŝua, Kadmiel, Bani, Ĥaŝabneja, Ŝerebja, Hodija,
         Ŝebanja, kaj Petaĥja: Leviĝu, benu la Eternulon, vian Dion, de
         eterne ĝis eterne. Kaj oni benu Vian nomon, la majestan kaj plej
         altan super ĉia beno kaj laŭdo.<em class="versenr"> 6</em> Vi, ho Eternulo, estas sola; Vi
         faris la ĉielon, la ĉielon de ĉieloj, kaj ĝian tutan armeon, la
         teron, kaj ĉion, kio estas sur ĝi, la marojn, kaj ĉion, kio estas
         en ili; kaj Vi donas vivon al ĉio, kaj la armeo de la ĉielo
         adorkliniĝas antaŭ Vi.<em class="versenr"> 7</em> Vi estas la Eternulo, la Dio, kiu
         elektis Abramon kaj elirigis lin el Ur la Ĥaldea kaj donis al li
         la nomon Abraham,<em class="versenr"> 8</em> kaj trovis lian koron fidela antaŭ Vi, kaj
         faris kun li interligon, por transdoni la landon de la
         Kanaanidoj, la Ĥetidoj, la Amoridoj, la Perizidoj, la Jebusidoj,
         kaj la Girgaŝidoj, transdoni ĝin al lia idaro; kaj Vi plenumis
         Viajn vortojn, ĉar Vi estas justa.<em class="versenr"> 9</em> Vi vidis la mizeron de niaj
         patroj en Egiptujo, kaj Vi aŭdis ilian kriadon ĉe la Ruĝa Maro;<em class="versenr"> 10</em> kaj Vi faris signojn kaj miraklojn super Faraono, super ĉiuj
         liaj servantoj, kaj super la tuta popolo de lia lando, ĉar Vi
         sciis, ke ili agis fiere kontraŭ ili; kaj Vi faris al Vi nomon,
         kia ĝi estas ĝis nun.<em class="versenr"> 11</em> Kaj Vi disfendis antaŭ ili la maron, kaj
         ili trairis meze de la maro sur seka tero; kaj iliajn
         persekutantojn Vi ĵetis en la profundon, kiel ŝtonon en potencan
         akvon.<em class="versenr"> 12</em> Per nuba kolono Vi kondukis ilin tage, kaj per fajra
         kolono nokte, por prilumi al ili la vojon, kiun ili devis iri.<em class="versenr"> 13</em> Kaj sur la monton Sinaj Vi malsupreniris, kaj Vi parolis al ili
         el la ĉielo, kaj donis al ili instrukciojn ĝustajn, instruojn
         verajn, leĝojn kaj ordonojn bonajn.<em class="versenr"> 14</em> Kaj Vian sanktan sabaton
         Vi konigis al ili, kaj ordonojn, leĝojn, kaj instruon Vi ordonis
         al ili, per Via servanto Moseo.<em class="versenr"> 15</em> Kaj panon en la ĉielo Vi donis
         al ili kontraŭ ilia malsato, kaj akvon el roko Vi elirigis por
         ili kontraŭ ilia soifo; kaj Vi diris al ili, ke ili iru ekposedi
         la landon, kiun per levo de la mano Vi promesis doni al ili.<em class="versenr"> 16</em> Sed ili kaj niaj patroj fariĝis fieraj kaj malmolnukaj kaj ne
         obeis Viajn ordonojn;<em class="versenr"> 17</em> ili ne volis obei, kaj ne memoris Viajn
         mirindaĵojn, kiujn Vi faris sur ili; ili malmoligis sian nukon
         kaj starigis al si estron, por reveni ribele al sia sklaveco. Sed
         Vi estas Dio pardonema, indulgema kaj kompatema, pacienca kaj
         favorkora, kaj Vi ne forlasis ilin.<em class="versenr"> 18</em> Kvankam ili faris al si
         fanditan bovidon, kaj diris: Jen estas via dio, kiu elkondukis
         vin el Egiptujo, kaj kvankam ili faris grandajn blasfemojn,<em class="versenr"> 19</em> Vi
         tamen en Via granda favorkoreco ne forlasis ilin en la dezerto,
         la nuba kolono ne foriĝis de ili tage, por konduki ilin sur la
         vojo, kaj la fajra kolono nokte, por prilumi al ili la vojon,
         kiun ili devis iri;<em class="versenr"> 20</em> kaj Vian bonan spiriton Vi donis al ili,
         por instrui ilin, kaj Vian manaon Vi ne rifuzis al ilia buŝo, kaj
         akvon Vi donis al ili kontraŭ ilia soifo.<em class="versenr"> 21</em> Kaj dum kvardek
         jaroj Vi nutris ilin en la dezerto; nenio mankis al ili; iliaj
         vestoj ne sentaŭgiĝis, kaj iliaj piedoj ne ŝvelis.<em class="versenr"> 22</em> Kaj Vi
         donis al ili regnojn kaj popolojn, kaj dividis ilin laŭparte; kaj
         ili ekposedis la landon de Siĥon, la landon de la reĝo de Ĥeŝbon,
         kaj la landon de Og, reĝo de Baŝan.<em class="versenr"> 23</em> Kaj iliajn filojn Vi
         multigis kiel la steloj de la ĉielo, kaj Vi venigis ilin en la
         landon, pri kiu Vi diris al iliaj patroj, ke ili venos kaj
         ekposedos ĝin.<em class="versenr"> 24</em> Kaj la filoj venis kaj ekposedis la landon; kaj
         Vi humiligis antaŭ ili la loĝantojn de la lando, la Kanaanidojn,
         kaj transdonis ilin en iliajn manojn, ankaŭ iliajn reĝojn kaj la
         popolojn de la lando, por ke ili agu kun ĉi tiuj laŭ sia
         bontrovo.<em class="versenr"> 25</em> Kaj ili venkoprenis urbojn fortikigitajn kaj teron
         grasan, kaj ili ekposedis domojn plenajn de ĉio bona, putojn
         elhakitajn en ŝtonoj, vinberĝardenojn kaj olivĝardenojn, kaj
         multajn manĝaĵdonajn arbojn. Kaj ili manĝis, satiĝis, grasiĝis,
         kaj ĝuis, dank' al Via granda boneco.<em class="versenr"> 26</em> Kaj ili fariĝis
         malobeemaj kaj defalis de Vi kaj ĵetis Vian instruon malantaŭ
         sian dorson; Viajn profetojn, kiuj admonis ilin returni sin al
         Vi, ili mortigis; kaj ili faris grandajn blasfemojn.<em class="versenr"> 27</em> Tiam Vi
         transdonis ilin en la manojn de iliaj malamikoj, kaj ĉi tiuj
         premis ilin. Sed en la tempo de sia mizero ili vokis al Vi, kaj
         Vi el la ĉielo aŭdis, kaj pro Via granda favorkoreco Vi donis al
         ili savantojn, kiuj savis ilin el la manoj de iliaj malamikoj.<em class="versenr"> 28</em> Tamen, kiam ili ricevis trankvilecon, ili denove faradis malbonon
         antaŭ Vi. Kaj Vi forlasis ilin en la manoj de iliaj malamikoj,
         kiuj regis super ili. Sed, kiam ili returnis sin kaj vokis al Vi,
         Vi aŭdis el la ĉielo, kaj Vi savis ilin multfoje pro Via granda
         kompatemeco.<em class="versenr"> 29</em> Vi admonis ilin, ke ili returnu sin al Via
         instruo; sed ili estis malhumilaj kaj ne obeis Viajn ordonojn,
         ili pekis kontraŭ Viaj preskriboj, per kies plenumado la homo
         vivas, ili deturnis sian ŝultron, malmoligis sian nukon, kaj ne
         volis aŭskulti.<em class="versenr"> 30</em> Vi atendis por ili dum multe da jaroj, Vi
         admonadis ilin kun Via spirito per Viaj profetoj; sed ili ne
         atentis; tial Vi transdonis ilin en la manojn de la popoloj
         alilandaj.<em class="versenr"> 31</em> Tamen pro Via granda kompatemeco Vi ne ekstermis
         ilin tute, kaj ne forlasis ilin, ĉar Vi estas Dio indulgema kaj
         kompatema.<em class="versenr"> 32</em> Kaj nun, ho nia Dio, Dio granda, potenca, kaj
         timinda, kiu konservas la interligon kaj la favorkorecon, ne
         rigardu kiel tro malgrandan la tutan suferon, kiu trafis nin,
         niajn reĝojn, niajn princojn, niajn pastrojn, niajn profetojn,
         niajn patrojn, kaj Vian tutan popolon, de la tempo de la reĝoj de
         Asirio ĝis la nuna tago.<em class="versenr"> 33</em> Vi estas justa en ĉio, kio trafis
         nin; ĉar Vi agis laŭ la vero, kaj ni agis malpie.<em class="versenr"> 34</em> Kaj niaj
         reĝoj, niaj princoj, niaj pastroj, kaj niaj patroj ne plenumis
         Vian instruon, kaj ne atentis Viajn ordonojn kaj admonojn, per
         kiuj Vi ilin admonis.<em class="versenr"> 35</em> En la tempo de sia regno, kaj ĉe Via
         granda bono, kiun Vi donis al ili, sur la tero vasta kaj grasa,
         kiun Vi donis al ili, ili ne servis al Vi kaj ne deturnis sin de
         siaj malbonaj agoj.<em class="versenr"> 36</em> Jen ni hodiaŭ estas sklavoj, kaj sur la
         tero, kiun Vi donis al niaj patroj, por ke ni manĝu ĝiajn
         fruktojn kaj ĝian bonaĵon, jen ni estas sklavoj sur ĝi.<em class="versenr"> 37</em> Kaj
         ĝiaj produktaĵoj abunde iras al la reĝoj, kiujn Vi starigis super
         ni pro niaj pekoj; ili regas super niaj korpoj kaj super niaj
         brutoj laŭ sia plaĉo, kaj en granda mizero ni estas.<em class="versenr"> 38</em> En ĉio ĉi
         tio ni faras firman interligon, kaj ni skribas, kaj tion sigelas
         niaj eminentuloj, niaj Levidoj, niaj pastroj.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">La sigelintoj estas: Neĥemja, la regionestro, filo de Ĥaĥalja,
         kaj Cidkija,<em class="versenr"> 2</em> Seraja, Azarja, Jeremia,<em class="versenr"> 3</em> Paŝĥur, Amarja,
         Malkija,<em class="versenr"> 4</em> Ĥatuŝ, Ŝebanja, Maluĥ,<em class="versenr"> 5</em> Ĥarim, Meremot, Obadja,<em class="versenr"> 6</em> Daniel, Ginton, Baruĥ,<em class="versenr"> 7</em> Meŝulam, Abija, Mijamin,<em class="versenr"> 8</em> Maazja,
         Bilgaj, Ŝemaja. Tio estas la pastroj.<em class="versenr"> 9</em> La Levidoj: Jeŝua, filo
         de Azanja, Binuj, el la filoj de Ĥenadad, Kadmiel;<em class="versenr"> 10</em> kaj iliaj
         fratoj: Ŝebanja, Hodija, Kelita, Pelaja, Ĥanan,<em class="versenr"> 11</em> Miĥa, Reĥob,
         Ĥaŝabja,<em class="versenr"> 12</em> Zakur, Ŝerebja, Ŝebanja,<em class="versenr"> 13</em> Hodija, Bani, Beninu.<em class="versenr"> 14</em> La ĉefoj de la popolo: Paroŝ, Paĥat-Moab, Elam, Zatu, Bani,<em class="versenr"> 15</em> Buni, Azgad, Bebaj,<em class="versenr"> 16</em> Adonija, Bigvaj, Adin,<em class="versenr"> 17</em> Ater, Ĥizkija,
         Azur,<em class="versenr"> 18</em> Hodija, Ĥaŝum, Becaj,<em class="versenr"> 19</em> Ĥarif, Anatot, Nebaj,<em class="versenr"> 20</em> Magpiaŝ, Meŝulam, Ĥezir,<em class="versenr"> 21</em> Meŝezabel, Cadok, Jadua,<em class="versenr"> 22</em> Pelatja,
         Ĥanan, Anaja,<em class="versenr"> 23</em> Hoŝea, Ĥananja, Ĥaŝub,<em class="versenr"> 24</em> Haloĥeŝ, Pilĥa, Ŝobek,<em class="versenr"> 25</em> Reĥum, Ĥaŝabna, Maaseja,<em class="versenr"> 26</em> Aĥija, Ĥanan, Anan,<em class="versenr"> 27</em> Maluĥ,
         Ĥarim, Baana.<em class="versenr"> 28</em> Kaj la cetera popolo, la pastroj, Levidoj,
         pordegistoj, kantistoj, Netinoj, kaj ĉiuj, kiuj apartiĝis de la
         aligentaj popoloj al la instruo de Dio, iliaj edzinoj, filoj, kaj
         filinoj, ĉiuj, kiuj povis kompreni,<em class="versenr"> 29</em> aliĝis al siaj fratoj, al
         la eminentuloj, kaj ligis sin per ĵura promeso, ke ili sekvos la
         instruon de Dio, donitan per Moseo, servanto de Dio, kaj ke ili
         konservos kaj plenumos ĉiujn ordonojn de la Eternulo, nia
         Sinjoro, Liajn preskribojn kaj leĝojn;<em class="versenr"> 30</em> ke ni ne donos niajn
         filinojn al la popoloj de la lando, kaj iliajn filinojn ni ne
         prenos por niaj filoj;<em class="versenr"> 31</em> ke kiam la popoloj de la lando venigos
         la komercaĵojn aŭ ĉiaspecan grenon en sabato, por vendi, ni ne
         prenos de ili en sabato aŭ en alia sankta tago; ke en ĉiu sepa
         jaro ni forigos ĉiujn ŝuldojn.<em class="versenr"> 32</em> Kaj ni starigis al ni kiel
         leĝon, ke ni donados de ni po triono de siklo ĉiujare por la
         servado en la domo de nia Dio:<em class="versenr"> 33</em> por la panoj de propono, por la
         ĉiutaga farunofero, por la ĉiutaga brulofero, por la sabatoj,
         monatkomencoj, festoj, por la sanktaĵoj, por pekoferoj, por
         pekliberigi Izraelon, kaj por ĉiuj laboroj en la domo de nia Dio.<em class="versenr"> 34</em> Kaj ni lotis inter la pastroj, Levidoj, kaj popolo pri la
         ofera liverado de ligno en la domo de nia Dio, laŭ niaj
         patrodomoj, ĉiujare en difinitaj tempoj, por bruligi sur la
         altaro de la Eternulo, nia Dio, kiel estas skribite en la
         instruo.<em class="versenr"> 35</em> Kaj ni akceptis kiel devon, ke ni alportados la
         unuaaĵojn de nia tero kaj la unuaaĵojn de ĉiuj fruktoj de ĉiu
         arbo ĉiujare en la domon de la Eternulo;<em class="versenr"> 36</em> ankaŭ la
         unuenaskitojn el niaj filoj kaj el niaj brutoj, kiel estas
         skribite en la instruo, kaj la unuenaskitojn de niaj bovoj kaj de
         niaj ŝafoj ni alportados en la domon de nia Dio, al la pastroj,
         kiuj servas en la domo de nia Dio.<em class="versenr"> 37</em> Kaj la unuaaĵon de nia
         pasto, niajn oferdonojn, la fruktojn de ĉiuj arboj, moston, kaj
         oleon ni alportados al la pastroj en la ĉambrojn de la domo de
         nia Dio; kaj la dekonaĵon de nia tero ni donos al la Levidoj, por
         ke ili, la Levidoj, havu dekonaĵon en ĉiuj urboj, kie ni
         prilaboras la teron.<em class="versenr"> 38</em> Kaj la pastro, la Aaronido, estos kun la
         Levidoj, kiam ili prenos la dekonaĵon; kaj la Levidoj venigos
         dekonaĵon el la dekonaĵo en la domon de nia Dio, en la ĉambrojn
         de la provizejo.<em class="versenr"> 39</em> Ĉar en tiujn ĉambrojn la Izraelidoj kaj la
         Levidoj devas liveri la oferdonon el la greno, mosto, kaj oleo.
         Tie troviĝas la vazoj de la sanktejo, la servantaj pastroj, la
         pordegistoj, kaj la kantistoj. Kaj ni ne forlasos la domon de nia
         Dio.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">La estroj de la popolo loĝis en Jerusalem. La cetera popolo
         faris lotadon, por ke unu parto el dek loĝu en Jerusalem, la
         sankta urbo, kaj la ceteraj naŭ partoj en la urboj.<em class="versenr"> 2</em> Kaj la
         popolo benis ĉiujn homojn, kiuj memvole konsentis loĝi en
         Jerusalem.<em class="versenr"> 3</em> Jen estas la ĉefoj de la provinco, kiuj loĝis en
         Jerusalem; en la urboj de Judujo loĝis ĉiu en sia posedaĵo, laŭ
         siaj urboj, la Izraelidoj, pastroj, Levidoj, Netinoj, kaj idoj de
         la servantoj de Salomono.<em class="versenr"> 4</em> En Jerusalem loĝis el la idoj de
         Jehuda kaj el la idoj de Benjamen: el la idoj de Jehuda: Ataja,
         filo de Uzija, filo de Zeĥarja, filo de Amarja, filo de Ŝefatja,
         filo de Mahalalel, el la filoj de Perec;<em class="versenr"> 5</em> kaj Maaseja, filo de
         Baruĥ, filo de Kol-Ĥoze, filo de Ĥazaja, filo de Adaja, filo de
         Jojarib, filo de Zeĥarja, filo de la Ŝiloano.<em class="versenr"> 6</em> La nombro de ĉiuj
         idoj de Perec, kiuj loĝis en Jerusalem, estis kvarcent sesdek ok,
         homoj batalkapablaj.<em class="versenr"> 7</em> Kaj jen estas la idoj de Benjamen: Salu,
         filo de Meŝulam, filo de Joed, filo de Pedaja, filo de Kolaja,
         filo de Maaseja, filo de Itiel, filo de Jeŝaja;<em class="versenr"> 8</em> post li Gabaj,
         Salaj, naŭcent dudek ok.<em class="versenr"> 9</em> Kaj Joel, filo de Ziĥri, estis ilia
         estro; kaj Jehuda, filo de Hasenua, estis dua urbestro.<em class="versenr"> 10</em> El la
         pastroj: Jedaja, filo de Jojarib, Jaĥin,<em class="versenr"> 11</em> Seraja, filo de
         Ĥilkija, filo de Meŝulam, filo de Cadok, filo de Merajot, filo de
         Aĥitub, estro en la domo de Dio.<em class="versenr"> 12</em> Kaj iliaj fratoj, kiuj
         plenumadis laboron en la domo, estis en la nombro de okcent dudek
         du; kaj Adaja, filo de Jeroĥam, filo de Pelalja, filo de Amci,
         filo de Zeĥarja, filo de Paŝĥur, filo de Malkija;<em class="versenr"> 13</em> kaj liaj
         fratoj, ĉefoj de patrodomoj, ducent kvardek du; kaj Amaŝsaj, filo
         de Azarel, filo de Aĥzaj, filo de Meŝilemot, filo de de Imer;<em class="versenr"> 14</em> kaj iliaj fratoj, kuraĝaj viroj, cent dudek ok. Ilia estro estis
         Zabdiel, filo de Hagedolim.<em class="versenr"> 15</em> Kaj el la Levidoj: Ŝemaja, filo de
         Ĥaŝub, filo de Azrikam, filo de Ĥaŝabja, filo de Buni;<em class="versenr"> 16</em> kaj
         Ŝabtaj kaj Jozabad super la eksteraj aferoj de la domo de Dio, el
         la ĉefoj de la Levidoj;<em class="versenr"> 17</em> kaj Matanja, filo de Miĥa, filo de
         Zabdi, filo de Asaf, ĉefa komencisto de laŭdkantado ĉe la preĝoj,
         kaj Bakbukja, la dua inter siaj fratoj, kaj Abda, filo de Ŝamua,
         filo de Galal, filo de Jedutun.<em class="versenr"> 18</em> La nombro de ĉiuj Levidoj en
         la sankta urbo estis ducent okdek kvar.<em class="versenr"> 19</em> Kaj la pordegistoj:
         Akub, Talmon, kaj iliaj fratoj, gardistoj ĉe la pordegoj, cent
         sepdek du.<em class="versenr"> 20</em> La ceteraj Izraelidoj, pastroj, kaj Levidoj loĝis
         en ĉiuj urboj de Judujo, ĉiu en sia posedaĵo.<em class="versenr"> 21</em> Kaj la Netinoj
         loĝis en Ofel; Ciĥa kaj Giŝpa estis super la Netinoj.<em class="versenr"> 22</em> Estro de
         la Levidoj en Jerusalem estis Uzi, filo de Bani, filo de Ĥaŝabja,
         filo de Matanja, filo de Miĥa, el la idoj de Asaf, kantistoj ĉe
         la servado en la domo de Dio.<em class="versenr"> 23</em> Ĉar pri ili estis ordono de la
         reĝo, kaj por la kantistoj estis difinita ĉiutaga salajro.<em class="versenr"> 24</em> Kaj
         Petaĥja, filo de Meŝezabel, el la idoj de Zeraĥ, filo de Jehuda,
         estis komisiita de la reĝo por ĉiuj aferoj, koncernantaj la
         popolon.<em class="versenr"> 25</em> Kaj en la vilaĝoj, sur siaj kampoj multaj el la idoj
         de Jehuda loĝis en Kirjat-Arba kaj ĝiaj ĉirkaŭaĵoj, en Dibon kaj
         ĝiaj ĉirkaŭaĵoj, en Kabceel kaj ĝiaj vilaĝoj,<em class="versenr"> 26</em> en Jeŝua, en
         Molada, en Bet-Pelet,<em class="versenr"> 27</em> en Ĥacar-Ŝual, en Beer-Ŝeba kaj ĝiaj
         ĉirkaŭaĵoj,<em class="versenr"> 28</em> en Ciklag, en Meĥona kaj ĝiaj ĉirkaŭaĵoj,<em class="versenr"> 29</em> en
         En-Rimon, en Corea, en Jarmut,<em class="versenr"> 30</em> en Zanoaĥ, en Adulam, kaj iliaj
         vilaĝoj, en Laĥiŝ kaj sur ĝiaj kampoj, en Azeka kaj ĝiaj
         ĉirkaŭaĵoj. Ili starigis siajn tendojn de Beer-Ŝeba ĝis la valo
         Hinom.<em class="versenr"> 31</em> Kaj la idoj de Benjamen loĝis komencante de Geba, en
         Miĥmaŝ, en Aja, en Bet-El kaj ĝiaj ĉirkaŭaĵoj,<em class="versenr"> 32</em> en Anatot, en
         Nob, en Ananja,<em class="versenr"> 33</em> en Ĥacor, en Rama, en Gitaim,<em class="versenr"> 34</em> en Ĥadid, en
         Ceboim, en Nebalat,<em class="versenr"> 35</em> en Lod, en Ono, en la Valo de
         Ĉarpentistoj.<em class="versenr"> 36</em> Kaj el la Levidoj parto el Judujo loĝis en la
         regiono de Benjamen.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Jen estas la pastroj kaj Levidoj, kiuj venis kun Zerubabel,
         filo de Ŝealtiel, kaj kun Jeŝua: Ŝeraja, Jeremia, Ezra,<em class="versenr"> 2</em> Amarja,
         Maluĥ, Ĥatuŝ,<em class="versenr"> 3</em> Ŝeĥanja, Reĥum, Meremot,<em class="versenr"> 4</em> Ido, Ginton, Abija,<em class="versenr"> 5</em> Mijamin, Maadja, Bilga,<em class="versenr"> 6</em> Ŝemaja, Jojarib, Jedaja,<em class="versenr"> 7</em> Salu, Amok,
         Ĥilkija, Jedaja. Tio estas la ĉefoj de la pastroj kaj iliaj
         fratoj en la tempo de Jeŝua.<em class="versenr"> 8</em> Kaj la Levidoj: Jeŝua, Binuj,
         Kadmiel, Ŝerebja, Jehuda, Matanja, super la laŭdkantoj, li kaj
         liaj fratoj;<em class="versenr"> 9</em> kaj Bakbukja kaj Uni, iliaj fratoj, deĵoris kun
         ili.<em class="versenr"> 10</em> Jeŝua naskigis Jojakimon, Jojakim naskigis Eljaŝibon,
         Eljaŝib naskigis Jojadan,<em class="versenr"> 11</em> Jojada naskigis Jonatanon, Jonatan
         naskigis Jaduan.<em class="versenr"> 12</em> En la tempo de Jojakim estis pastroj ĉefoj de
         patrodomoj: de la domo de Seraja: Meraja; de la domo de Jeremia:
         Ĥananja;<em class="versenr"> 13</em> de la domo de Ezra: Meŝulam; de la domo de Amarja:
         Jehoĥanan;<em class="versenr"> 14</em> de la domo de Meliĥu: Jonatan; de la domo de
         Ŝebanja: Jozef;<em class="versenr"> 15</em> de la domo de Ĥarim: Adna; de la domo de
         Merajot: Ĥelkaj;<em class="versenr"> 16</em> de la domo de Ido: Zeĥarja; de la domo de
         Ginton: Meŝulam;<em class="versenr"> 17</em> de la domo de Abija: Ziĥri; de la domo de
         Minjamin, de la domo de Moadja: Piltaj;<em class="versenr"> 18</em> de la domo de Bilga:
         Ŝamua; de la domo de Ŝemaja: Jehonatan;<em class="versenr"> 19</em> de la domo de Jojarib:
         Matnaj; de la domo de Jedaja: Uzi;<em class="versenr"> 20</em> de la domo de Salaj: Kalaj;
         de la domo de Amok: Eber;<em class="versenr"> 21</em> de la domo de Ĥilkija: Ĥaŝabja; de
         la domo de Jedaja: Netanel.<em class="versenr"> 22</em> El la Levidoj estis enskribitaj la
         ĉefoj de patrodomoj en la tempo de Eljaŝib, Jojada, Joĥanan, kaj
         Jadua; la pastroj dum la reĝado de Dario la Persa.<em class="versenr"> 23</em> La Levidoj,
         ĉefoj de patrodomoj, estis enskribitaj en la libron de kroniko
         ĝis la tempo de Joĥanan, filo de Eljaŝib.<em class="versenr"> 24</em> La ĉefoj de la
         Levidoj: Ĥaŝabja, Ŝerebja, Jeŝua, filo de Kadmiel, kaj iliaj
         fratoj apud ili estis destinitaj por la laŭdkantoj, laŭ la aranĝo
         de David, la homo de Dio, laŭ deĵorpartoj.<em class="versenr"> 25</em> Matanja, Bakbukja,
         Obadja, Meŝulam, Talmon, kaj Akub estis pordegistoj, kaj deĵoris
         en la provizejoj ĉe la pordegoj.<em class="versenr"> 26</em> Ili estis en la tempo de
         Jojakim, filo de Jeŝua, filo de Jocadak, kaj en la tempo de
         Neĥemja, la regionestro, kaj de Ezra, la pastro-skribisto.
      </p>
      <p class="p"><em class="versenr"> 27</em> Ĉe la inaŭguro de la murego de Jerusalem oni serĉis la
         Levidojn el ĉiuj iliaj lokoj, por venigi ilin en Jerusalemon, por
         fari inaŭguron kaj ĝojan feston, kun glorhimnoj kaj kantoj, kun
         cimbaloj, psalteroj, kaj harpoj.<em class="versenr"> 28</em> Kaj kunvenis la idoj de
         kantistoj el la regiono ĉirkaŭ Jerusalem kaj el la vilaĝoj de la
         Netofaanoj,<em class="versenr"> 29</em> el Bet-Gilgal, de la kampoj de Geba kaj Azmavet;
         ĉar la kantistoj konstruis al si vilaĝojn en la ĉirkaŭaĵo de
         Jerusalem.<em class="versenr"> 30</em> Kaj purigis sin la pastroj kaj la Levidoj, kaj ili
         purigis la popolon, la pordegojn, kaj la muregon.<em class="versenr"> 31</em> Tiam mi
         suprenirigis la estrojn de Judujo sur la muregon, kaj mi starigis
         du grandajn ĥorojn kaj procesiojn. Unu sur la dekstra flanko de
         la murego, ĉe la Pordego de Sterko.<em class="versenr"> 32</em> Kaj post ili iris Hoŝaja,
         kaj duono de la estroj de Judujo,<em class="versenr"> 33</em> kaj Azarja, Ezra, Meŝulam,<em class="versenr"> 34</em> Jehuda, Benjamen, Ŝemaja, kaj Jeremia.<em class="versenr"> 35</em> El la pastridoj kun
         trumpetoj: Zeĥarja, filo de Jonatan, filo de Ŝemaja, filo de
         Matanja, filo de Miĥaja, filo de Zakur, filo de Asaf;<em class="versenr"> 36</em> kaj liaj
         fratoj: Ŝemaja, Azarel, Milalaj, Gilalaj, Maaj, Netanel, Jehuda,
         Ĥanani, kun muzikaj instrumentoj de David, la homo de Dio; kaj
         antaŭ ili estis Ezra, la skribisto.<em class="versenr"> 37</em> Apud la Pordego de la
         Fonto, kontraŭ ĝi, ili iris sur la ŝtupoj de la urbo de David
         supren sur la muregon al la domo de David, kaj ĝis la Pordego de
         la Akvo oriente.<em class="versenr"> 38</em> La dua ĥoro iris kontraŭe de ili, kaj post ĝi
         iris mi kaj duono de la popolo, supre sur la murego, de la Turo
         de la Fornoj ĝis la Larĝa Murego,<em class="versenr"> 39</em> al la Pordego de Efraim, al
         la Malnova Pordego, al la Pordego de Fiŝoj, al la turo de
         Ĥananel, al la turo Mea, ĝis la Pordego de Ŝafoj; kaj ili haltis
         ĉe la Pordego de la Malliberejo.<em class="versenr"> 40</em> Kaj ambaŭ ĥoroj haltis ĉe la
         domo de Dio, ankaŭ mi kaj duono de la estroj kun mi,<em class="versenr"> 41</em> kaj la
         pastroj Eljakim, Maaseja, Minjamin, Miĥaja, Eljoenaj, Zeĥarja,
         Ĥananja, kun trumpetoj,<em class="versenr"> 42</em> kaj Maaseja, Ŝemaja, Eleazar, Uzi,
         Jehoĥanan, Malkija, Elam, kaj Ezer. Kaj laŭte kantis la
         kantistoj; ilia ĉefo estis Jizraĥja.<em class="versenr"> 43</em> Kaj oni alportis en tiu
         tago grandajn oferojn, kaj oni estis gajaj; ĉar Dio ĝojigis ilin
         per granda ĝojo; eĉ la virinoj kaj la infanoj ĝojis, kaj la
         gajeco de Jerusalem estis aŭdata malproksime.
      </p>
      <p class="p"><em class="versenr"> 44</em> Kaj en tiu tago estis starigitaj homoj por la ĉambroj de
         provizejo, por la oferdonoj, la unuaaĵoj, la dekonaĵoj, por
         kolekti en tiuj ĉambroj el la kampoj de la urboj la preskribitajn
         partojn por la pastroj kaj la Levidoj; ĉar la Judoj ĝojis pri la
         pastroj kaj Levidoj, kiuj staris.<em class="versenr"> 45</em> Kaj ili observadis la
         preskribon de sia Dio kaj la preskribon pri la pureco. Kaj la
         kantistoj kaj pordegistoj staris konforme al la preskribo de
         David kaj de lia filo Salomono.<em class="versenr"> 46</em> Ĉar ankaŭ antaŭe, en la tempo
         de David kaj Asaf, estis ĉefoj de kantistoj, kaj glorkantoj kaj
         dankokantoj al Dio.<em class="versenr"> 47</em> Ĉiuj Izraelidoj en la tempo de Zerubabel
         kaj en la tempo de Neĥemja donadis partojn ĉiutagajn al la
         kantistoj kaj pordegistoj; kaj ili konsekradis partojn por la
         Levidoj, kaj la Levidoj konsekradis partojn por la idoj de Aaron.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">En tiu tago oni legis el la libro de Moseo antaŭ la oreloj de
         la popolo; kaj troviĝis, ke estas skribite en ĝi, ke Amonido kaj
         Moabido neniam devas eniri en la komunumon de Dio;<em class="versenr"> 2</em> ĉar ili ne
         venis renkonte al la Izraelidoj kun pano kaj akvo, kaj dungis
         kontraŭ ili Bileamon, por malbeni ilin; sed nia Dio ŝanĝis la
         malbenon en benon.<em class="versenr"> 3</em> Kiam ili aŭdis tiun leĝon, ili apartigis de
         Izrael ĉiun aligentulon.
      </p>
      <p class="p"><em class="versenr"> 4</em> Antaŭ ĉi tio la pastro Eljaŝib, administranto de la ĉambroj de
         la domo de nia Dio, parenco de Tobija,<em class="versenr"> 5</em> aranĝis por li grandan
         ĉambron, en kiu oni antaŭe deponadis la farunoferon, olibanon,
         vazojn, dekonaĵon el la greno, mosto, kaj oleo, kiuj estis
         destinitaj por la Levidoj, kantistoj, kaj pordegistoj, kaj la
         oferdonojn por la pastroj.<em class="versenr"> 6</em> Dum ĉio ĉi tio mi ne estis en
         Jerusalem, ĉar en la tridek-dua jaro de Artaĥŝast, reĝo de Babel,
         mi iris al la reĝo, kaj nur post kelka tempo mi forpetis min de
         la reĝo.<em class="versenr"> 7</em> Kiam mi venis en Jerusalemon, mi eksciis pri la
         malbono, kiun Eljaŝib faris pro Tobija, aranĝante por li ĉambron
         en la kortoj de la domo de Dio.<em class="versenr"> 8</em> Tio min forte ĉagrenis, kaj mi
         elĵetis ĉiujn domobjektojn de Tobija for el la ĉambro.<em class="versenr"> 9</em> Kaj mi
         diris, ke oni purigu la ĉambrojn; kaj mi revenigis tien la vazojn
         de la domo de Dio, la farunoferon kaj la olibanon.<em class="versenr"> 10</em> Mi ankaŭ
         eksciis, ke la partoj de la Levidoj ne estis donataj al ili, ke
         la Levidoj kaj kantistoj, kiuj devis fari la servadon, forkuris
         ĉiu al sia kampo.<em class="versenr"> 11</em> Tiam mi faris pro tio severan riproĉon al la
         estroj, kaj diris: Kial la domo de Dio estas forlasita? Kaj mi
         kunvenigis ilin kaj starigis ilin sur iliaj lokoj.<em class="versenr"> 12</em> Kaj ĉiuj
         Judoj alportadis dekonaĵon el la greno, el la mosto, kaj el la
         oleo por la provizejoj.<em class="versenr"> 13</em> Kaj mi starigis super la provizejoj la
         pastron Ŝelemja, la skribiston Cadok, el la Levidoj Pedajan, kaj
         al ili Ĥananon, filon de Zakur, filo de Matanja; ĉar ili estis
         opiniataj fidindaj. Kaj ili havis la devon distribui la partojn
         al siaj fratoj.<em class="versenr"> 14</em> Memoru tion pri mi, ho mia Dio, kaj ne forviŝu
         miajn bonajn agojn, kiujn mi faris koncerne la domon de mia Dio
         kaj la servadon al Li.
      </p>
      <p class="p"><em class="versenr"> 15</em> En tiu tempo mi vidis en Judujo, ke oni tretas vinpremilojn en
         sabato kaj portas garbojn kaj ŝarĝas sur azenoj, ankaŭ vinon,
         vinberojn, figojn, kaj ĉiaspecan ŝarĝon, kaj veturigas tion en
         Jerusalemon en tago sabata. Kaj mi faris al ili riproĉon en la
         tago, kiam ili vendis manĝaĵon.<em class="versenr"> 16</em> Ankaŭ Tiranoj loĝis tie, kaj
         ili alveturigadis fiŝojn kaj ĉiaspecajn komercaĵojn, kaj vendadis
         en sabato al la loĝantoj de Judujo kaj de Jerusalem.<em class="versenr"> 17</em> Kaj mi
         faris mallaŭdon al la eminentuloj de la Judoj, kaj diris al ili:
         Kial vi faras tian malbonon kaj malsanktigas la tagon sabatan?<em class="versenr"> 18</em> Tiel agis ja viaj patroj, kaj pro tio nia Dio venigis sur nin kaj
         sur ĉi tiun urbon ĉi tiun tutan malfeliĉon! Kaj vi pligrandigas
         la koleron kontraŭ Izrael, malsanktigante la sabaton!<em class="versenr"> 19</em> Kiam ĉe
         la pordegoj de Jerusalem fariĝis krepusko, antaŭ sabato, mi
         ordonis ŝlosi la pordojn kaj ne malfermi ilin ĝis post sabato.
         Kaj kelkajn el miaj servantoj mi starigis ĉe la pordegoj, por ke
         oni ne enportu ŝarĝon en la tago sabata.<em class="versenr"> 20</em> Kaj la komercistoj
         kaj vendistoj de ĉiaspeca vendeblaĵo noktis ekstere de Jerusalem
         unu fojon kaj duan fojon.<em class="versenr"> 21</em> Kaj mi faris al ili riproĉon, kaj
         diris al ili: Kial vi noktas apud la murego? se vi faros tion
         duan fojon, mi metos la manon sur vin. De tiu tempo ili ne
         venadis en sabato.<em class="versenr"> 22</em> Kaj mi diris al la Levidoj, ke ili sin
         purigu, kaj venu stari garde ĉe la pordegoj, por ke oni tenu
         sankte la tagon sabatan. Ankaŭ ĉi tion memoru pri mi, ho mia Dio,
         kaj indulgu min laŭ Via granda favorkoreco.
      </p>
      <p class="p"><em class="versenr"> 23</em> Ankaŭ en tiu tempo mi vidis Judojn, kiuj prenis al si edzinojn
         Aŝdodaninojn, Amonidinojn, kaj Moabidinojn;<em class="versenr"> 24</em> kaj iliaj infanoj
         duone parolis Aŝdode, kaj ne povosciis paroli Jude, sed nur la
         lingvon de tiu aŭ alia popolo.<em class="versenr"> 25</em> Mi faris al ili severan
         riproĉon kaj malbenis ilin, kaj batis kelkajn virojn el ili kaj
         ŝiris al ili la harojn, kaj devigis ilin ĵuri per Dio: Vi ne
         donos viajn filinojn al iliaj filoj kaj ne prenos iliajn filinojn
         por viaj filoj aŭ por vi mem.<em class="versenr"> 26</em> Per tio pekis ja Salomono, reĝo
         de Izrael; inter la multaj nacioj ne estis reĝo simila al li, kaj
         li estis amata de sia Dio, kaj Dio faris lin reĝo super la tuta
         Izrael; tamen eĉ lin pekigis la aligentaj edzinoj.<em class="versenr"> 27</em> Kaj ĉu pri
         vi oni povas aŭdi, ke vi faras ĉi tiun tutan grandan malbonon,
         pekante kontraŭ nia Dio kaj prenante aligentajn edzinojn?<em class="versenr"> 28</em> El
         la filoj de Jojada, filo de la ĉefpastro Eljaŝib, unu estis
         bofilo de la Ĥoronano Sanbalat. Mi forpelis lin de mi.<em class="versenr"> 29</em> Memoru
         pri ili, ho mia Dio, ke ili makulis la pastrecon kaj la
         interligon pastran kaj Levidan.<em class="versenr"> 30</em> Tiamaniere mi purigis ilin de
         ĉio aligenta, kaj mi restarigis la servoregulojn de la pastroj
         kaj Levidoj, de ĉiu en lia ofico,<em class="versenr"> 31</em> kaj por la oferliverado de
         ligno en difinitaj tempoj, kaj por la unuaaĵoj. Memoru min, ho
         mia Dio, al bono.
      </p>
      <hr>
      <div class="footer"><a href="libro_est.html">ESTER&nbsp;&gt;&gt;</a></div>
   </body>
</html>