<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>REĜOJ</title>
   </head>
   <body background="../bld/papero.jpg">
      <div class="header"><span class="header_left"><a href="libro_2sa.html">&lt;&lt;&nbsp;II. SAMUEL</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">REĜOJ</h3>
      <h3 class="head">LIBRO UNUA</h3>
      <div class="dist_chapter"></div>
      <h3 class="chapternr">1</h3>
      <p class="first_p">La reĝo David maljuniĝis kaj atingis profundan aĝon; kaj oni
         kovris lin bone per vestoj, sed li ne povis varmiĝi.<em class="versenr"> 2</em> Tiam diris
         al li liaj servantoj: Oni elserĉu por nia sinjoro la reĝo
         junulinon virgulinon, kaj ŝi staru antaŭ la reĝo kaj flegu lin
         kaj dormu ĉe lia brusto, kaj tiam al nia sinjoro la reĝo fariĝos
         varme.<em class="versenr"> 3</em> Kaj oni serĉis belan junulinon en la tuta regiono de
         Izrael, kaj oni trovis la Ŝunemaninon Abiŝag kaj venigis ŝin al
         la reĝo.<em class="versenr"> 4</em> La junulino estis tre bela; kaj ŝi fariĝis flegantino
         de la reĝo kaj servis al li; sed la reĝo ne ekkonis ŝin.<em class="versenr"> 5</em> Dume
         Adonija, filo de Ĥagit, fieriĝis, kaj diris: Mi fariĝos reĝo. Kaj
         li havigis al si ĉarojn kaj rajdistojn kaj kvindek homojn por
         kuradi antaŭ li.<em class="versenr"> 6</em> Kaj lia patro neniam afliktis lin per demando:
         Kial vi tion faras? Krom tio li estis tre belaspekta, kaj li
         estis naskita post Abŝalom.<em class="versenr"> 7</em> Kaj li interkonsentis kun Joab,
         filo de Ceruja, kaj kun la pastro Ebjatar, kaj ili helpadis
         Adonijan.<em class="versenr"> 8</em> Sed la pastro Cadok, kaj Benaja, filo de Jehojada,
         kaj la profeto Natan kaj Ŝimei kaj Rei kaj la fortuloj de David
         ne estis kun Adonija.<em class="versenr"> 9</em> Adonija buĉis ŝafojn kaj bovojn kaj
         grasigitajn brutojn ĉe la ŝtono Zoĥelet, kiu kuŝas apud En-Rogel;
         kaj li invitis ĉiujn siajn fratojn, la filojn de la reĝo, kaj
         ĉiujn Jehudaanojn, kiuj servis al la reĝo.<em class="versenr"> 10</em> Sed la profeton
         Natan kaj Benajan kaj la fortulojn kaj sian fraton Salomono li ne
         invitis.<em class="versenr"> 11</em> Kaj Natan diris al Bat-Ŝeba, patrino de Salomono,
         jene: Ĉu vi ne aŭdis, ke Adonija, filo de Ĥagit, fariĝis reĝo,
         kaj nia sinjoro David tion ne scias?<em class="versenr"> 12</em> Venu do, mi donos al vi
         konsilon, por ke vi savu vian animon kaj la animon de via filo
         Salomono.<em class="versenr"> 13</em> Iru kaj venu al la reĝo David, kaj diru al li: Mia
         sinjoro, ho reĝo, vi ĵuris ja al via servantino, dirante: Via
         filo Salomono reĝos post mi, kaj li sidos sur mia trono; kial do
         Adonija fariĝis reĝo?<em class="versenr"> 14</em> Dum vi ankoraŭ estos parolanta tie kun
         la reĝo, mi venos post vi kaj kompletigos viajn vortojn.<em class="versenr"> 15</em> Kaj
         Bat-Ŝeba venis al la reĝo en la ĉambron; la reĝo estis tre
         maljuna, kaj la Ŝunemanino Abiŝag servis al la reĝo.<em class="versenr"> 16</em> Bat-Ŝeba
         salutis kaj adorkliniĝis antaŭ la reĝo; kaj la reĝo diris: Kio
         estas al vi?<em class="versenr"> 17</em> Kaj ŝi diris al li: Mia sinjoro, vi ĵuris al via
         servantino per la Eternulo, via Dio: Via filo Salomono reĝos post
         mi, kaj li sidos sur mia trono.<em class="versenr"> 18</em> Sed nun jen Adonija fariĝis
         reĝo; kaj vi, mia sinjoro, ho reĝo, tion ne scias.<em class="versenr"> 19</em> Li buĉis
         multe da bovoj kaj grasigitaj brutoj kaj ŝafoj, kaj invitis ĉiujn
         filojn de la reĝo kaj la pastron Ebjatar kaj la militestron Joab,
         sed vian servanton Salomono li ne invitis.<em class="versenr"> 20</em> Sed vi, mia
         sinjoro, ho reĝo ― la okuloj de ĉiuj Izraelidoj estas turnitaj al
         vi, por ke vi diru al ili, kiu sidos sur la trono de mia sinjoro
         la reĝo post li.<em class="versenr"> 21</em> Kiam mia sinjoro la reĝo kuŝiĝos kun siaj
         patroj, tiam mi kaj mia filo Salomono estos proklamitaj kulpuloj.<em class="versenr"> 22</em> Dum ŝi ankoraŭ estis parolanta kun la reĝo, venis la profeto
         Natan.<em class="versenr"> 23</em> Kaj oni raportis al la reĝo: Jen estas la profeto
         Natan; kaj ĉi tiu venis antaŭ la reĝon kaj adorkliniĝis antaŭ la
         reĝo vizaĝaltere.<em class="versenr"> 24</em> Kaj Natan diris: Mia sinjoro, ho reĝo! ĉu vi
         diris: Adonija fariĝos reĝo post mi, kaj li sidos sur mia trono?<em class="versenr"> 25</em> Ĉar li iris hodiaŭ kaj buĉis multe da bovoj kaj grasigitaj
         brutoj kaj ŝafoj, kaj invitis ĉiujn filojn de la reĝo kaj la
         militestron kaj la pastron Ebjatar; kaj jen ili manĝas kaj
         trinkas antaŭ li, kaj proklamas: Vivu la reĝo Adonija!<em class="versenr"> 26</em> Sed
         min, vian servanton, kaj la pastron Cadok, kaj Benajan, filon de
         Jehojada, kaj vian servanton Salomono li ne invitis.<em class="versenr"> 27</em> Ĉu laŭ
         ordono de mia sinjoro la reĝo tio fariĝis, kaj vi ne sciigis al
         via servanto, kiu sidos sur la trono de mia sinjoro la reĝo post
         li?<em class="versenr"> 28</em> Tiam la reĝo David respondis kaj diris: Voku al mi Bat-
         Ŝeban. Kaj ŝi venis antaŭ la reĝon kaj stariĝis antaŭ la reĝo.<em class="versenr"> 29</em> Kaj la reĝo ĵuris kaj diris: Kiel vivas la Eternulo, kiu
         liberigis mian animon el ĉiuj malfeliĉoj,<em class="versenr"> 30</em> kiel mi ĵuris al vi
         per la Eternulo, Dio de Izrael, dirante: Via filo Salomono reĝos
         post mi kaj li sidos sur mia trono anstataŭ mi ― tiel mi faros
         hodiaŭ.<em class="versenr"> 31</em> Tiam Bat-Ŝeba salutis vizaĝaltere kaj adorkliniĝis
         antaŭ la reĝo, kaj diris: Vivu mia sinjoro la reĝo David eterne!<em class="versenr"> 32</em> Kaj la reĝo David diris: Voku al mi la pastron Cadok kaj la
         profeton Natan, kaj Benajan, filon de Jehojada. Kaj ili venis
         antaŭ la reĝon.<em class="versenr"> 33</em> Kaj la reĝo diris al ili: Prenu kun vi la
         servantojn de via sinjoro, kaj rajdigu mian filon Salomono sur
         mia mulo kaj venigu lin en Giĥonon.<em class="versenr"> 34</em> Kaj tie la pastro Cadok
         kaj la profeto Natan lin sanktoleu reĝo super Izrael; kaj blovu
         per trumpeto, kaj proklamu: Vivu la reĝo Salomono!<em class="versenr"> 35</em> Poste
         revenu, sekvante lin, kaj li venu kaj sidiĝu sur mia trono; kaj
         li reĝos anstataŭ mi, al li mi ordonas esti estro de Izrael kaj
         Jehuda.<em class="versenr"> 36</em> Tiam respondis Benaja, filo de Jehojada, al la reĝo,
         kaj diris: Amen! tiel diru la Eternulo, Dio de mia sinjoro la
         reĝo.<em class="versenr"> 37</em> Kiel la Eternulo estis kun mia sinjoro la reĝo, tiel Li
         estu kun Salomono, kaj Li faru lian tronon pli granda, ol la
         trono de mia sinjoro, la reĝo David.<em class="versenr"> 38</em> Kaj iris la pastro Cadok
         kaj la profeto Natan, kaj Benaja, filo de Jehojada, kaj la
         Keretidoj kaj la Peletidoj, kaj ili rajdigis Salomonon sur la
         mulo de la reĝo David kaj kondukis lin en Giĥonon.<em class="versenr"> 39</em> Kaj la
         pastro Cadok prenis la kornon kun oleo el la tabernaklo kaj
         sanktoleis Salomonon; kaj oni ekblovis per trumpeto, kaj la tuta
         popolo diris: Vivu la reĝo Salomono!<em class="versenr"> 40</em> Kaj la tuta popolo ekiris
         post li, kaj la popolo muzikis per flutoj kaj estis tre gaja,
         tiel ke la tero resonis de iliaj krioj.<em class="versenr"> 41</em> Tion aŭdis Adonija,
         kaj ĉiuj invititoj, kiuj estis kun li; ili jam finis la manĝadon;
         kaj aŭdis Joab la sonadon de la trumpeto, kaj li diris: Kion
         signifas la tumulta bruo de la urbo?<em class="versenr"> 42</em> Kiam li estis ankoraŭ
         parolanta, jen venis Jonatan, filo de la pastro Ebjatar. Kaj
         Adonija diris: Eniru, ĉar vi estas brava homo kaj vi sciigos
         bonon.<em class="versenr"> 43</em> Kaj Jonatan respondis kaj diris al Adonija: Jes, nia
         sinjoro la reĝo David faris Salomonon reĝo;<em class="versenr"> 44</em> kaj la reĝo sendis
         kun li la pastron Cadok kaj la profeton Natan, kaj Benajan, filon
         de Jehojada, kaj la Keretidojn kaj la Peletidojn, kaj ili
         rajdigis lin sur la mulo de la reĝo;<em class="versenr"> 45</em> kaj la pastro Cadok kaj
         la profeto Natan sanktoleis lin reĝo en Giĥon, kaj ili revenis de
         tie gajaj, kaj la urbo tumultiĝis; tio estas la bruo, kiun vi
         aŭdis.<em class="versenr"> 46</em> Kaj Salomono jam sidiĝis sur la reĝa trono.<em class="versenr"> 47</em> Kaj jam
         venis la servantoj de la reĝo, por gratuli nian sinjoron, la
         reĝon David, dirante: Via Dio faru la nomon de Salomono pli fama,
         ol via nomo, kaj Li faru lian tronon pri granda, ol via trono;
         kaj la reĝo adorkliniĝis sur la kuŝejo.<em class="versenr"> 48</em> Kaj ankaŭ tiele diris
         la reĝo: Benata estu la Eternulo, Dio de Izrael, kiu donis hodiaŭ
         sidanton sur mia trono, kaj miaj okuloj vidas.<em class="versenr"> 49</em> Kaj ektimis kaj
         leviĝis ĉiuj invititoj de Adonija, kaj foriris ĉiu sian vojon.<em class="versenr"> 50</em> Sed Adonija timis Salomonon, kaj li leviĝis kaj iris kaj ekkaptis
         la kornojn de la altaro.<em class="versenr"> 51</em> Kaj oni raportis al Salomono jene:
         Jen Adonija timas la reĝon Salomono, kaj li tenas la kornojn de
         la altaro, dirante: La reĝo Salomono ĵuru al mi hodiaŭ, ke li ne
         mortigos sian servanton per glavo.<em class="versenr"> 52</em> Kaj Salomono diris: Se li
         estos homo brava, tiam eĉ unu el liaj haroj ne falos teren; sed
         se en li troviĝos malbono, tiam li mortos.<em class="versenr"> 53</em> Kaj la reĝo
         Salomono sendis forprenigi lin de la altaro, kaj li venis kaj
         adorkliniĝis antaŭ la reĝo Salomono; kaj Salomono diris al li:
         Iru en vian domon.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kiam por David alproksimiĝis la tempo por morti, li testamentis
         al sia filo Salomono jene:<em class="versenr"> 2</em> Mi foriras la vojon de la tuta
         mondo; sed vi tenu vin forte kaj estu viro.<em class="versenr"> 3</em> Kaj observu la
         ordonojn de la Eternulo, via Dio, irante laŭ Liaj vojoj,
         plenumante Liajn leĝojn, ordonojn, decidojn, kaj regulojn, kiel
         estas skribite en la instruo de Moseo, por ke vi estu saĝa en
         ĉio, kion vi faros, kaj kien ajn vi vin turnos;<em class="versenr"> 4</em> por ke la
         Eternulo plenumu Sian vorton, kiun Li diris pri mi, parolante: Se
         viaj filoj observos siajn vojojn, irante antaŭ Mi en vero per sia
         tuta koro kaj per sia tuta animo, tiam ne mankos ĉe vi viro sur
         la trono de Izrael.<em class="versenr"> 5</em> Ankaŭ vi scias, kion faris al mi Joab, filo
         de Ceruja, kion li faris al la du militestroj de Izrael, al
         Abner, filo de Ner, kaj al Amasa, filo de Jeter, ke li mortigis
         ilin kaj verŝis militan sangon en tempo de paco kaj makulis per
         milita sango sian zonon sur siaj lumboj kaj siajn ŝuojn sur siaj
         piedoj.<em class="versenr"> 6</em> Agu laŭ via saĝo, ke vi ne lasu al liaj grizaj haroj
         iri en paco en Ŝeolon.<em class="versenr"> 7</em> Sed al la filoj de Barzilaj, la
         Gileadano, faru favoron, kaj ili estu inter la manĝantoj ĉe via
         tablo; ĉar ili tiel alproksimiĝis al mi, kiam mi forkuris de via
         frato Abŝalom.<em class="versenr"> 8</em> Kaj jen ĉe vi estas Ŝimei, filo de Gera,
         Benjamenido el Baĥurim; li malbenis min per kruela malbeno, kiam
         mi iris al Maĥanaim; sed li venis al mi renkonte ĉe Jordan, kaj
         mi ĵuris al li per la Eternulo, dirante: Mi ne mortigos vin per
         glavo.<em class="versenr"> 9</em> Sed nun ne lasu lin senpuna, ĉar vi estas homo saĝa, kaj
         vi scias, kion vi devas fari al li, por malsuprenigi liajn
         grizajn harojn en sango en Ŝeolon.<em class="versenr"> 10</em> Kaj David ekdormis kun siaj
         patroj, kaj oni lin enterigis en la urbo de David.<em class="versenr"> 11</em> La tempo,
         kiun David reĝis super Izrael, estis kvardek jaroj: en Ĥebron li
         reĝis sep jarojn, kaj en Jerusalem li reĝis tridek tri jarojn.
      </p>
      <p class="p"><em class="versenr"> 12</em> Kaj Salomono sidis sur la trono de sia patro David, kaj lia
         reĝado tre fortikiĝis.<em class="versenr"> 13</em> Adonija, filo de Ĥagit, venis al Bat-
         Ŝeba, patrino de Salomono. Ŝi diris: Ĉu kun paco vi venas? Kaj li
         respondis: Kun paco.<em class="versenr"> 14</em> Kaj li diris: Mi havas aferon al vi. Ŝi
         respondis: Parolu.<em class="versenr"> 15</em> Kaj li diris: Vi scias, ke la regno
         apartenis al mi, kaj al mi ĉiuj Izraelidoj turnis sian vizaĝon,
         ke mi reĝu; sed la reĝado deturniĝis kaj transiris al mia frato,
         ĉar de la Eternulo ĝi estis destinita al li.<em class="versenr"> 16</em> Nun unu peton mi
         petas de vi, ne rifuzu al mi. Kaj ŝi diris al li: Parolu.<em class="versenr"> 17</em> Kaj
         li diris: Diru, mi petas, al la reĝo Salomono (ĉar li ne rifuzos
         al vi), ke li donu al mi la Ŝunemaninon Abiŝag kiel edzinon.<em class="versenr"> 18</em> Kaj Bat-Ŝeba diris: Bone, mi parolos pri vi kun la reĝo.<em class="versenr"> 19</em> Kaj
         Bat-Ŝeba venis al la reĝo Salomono, por paroli al li pri Adonija.
         La reĝo leviĝis renkonte al ŝi kaj adorkliniĝis antaŭ ŝi kaj
         sidiĝis sur sia trono. Kaj oni starigis tronon por la patrino de
         la reĝo, kaj ŝi sidiĝis dekstre de li.<em class="versenr"> 20</em> Kaj ŝi diris: Unu
         malgrandan peton mi petos de vi, ne rifuzu al mi. Kaj la reĝo
         diris al ŝi: Petu, mia patrino, ĉar mi ne rifuzos al vi.<em class="versenr"> 21</em> Kaj
         ŝi diris: La Ŝunemanino Abiŝag estu donata kiel edzino al via
         frato Adonija.<em class="versenr"> 22</em> Tiam respondis la reĝo Salomono kaj diris al
         sia patrino: Kial vi petas la Ŝunemaninon Abiŝag por Adonija?
         petu por li ankaŭ la reĝecon, ĉar li estas mia pli aĝa frato ― por
         li, kaj por la pastro Ebjatar, kaj por Joab, filo de Ceruja.<em class="versenr"> 23</em> Kaj la reĝo Salomono ĵuris per la Eternulo, dirante: Tion kaj pli
         faru al mi la Eternulo; kontraŭ sia vivo Adonija diris tiujn
         vortojn.<em class="versenr"> 24</em> Nun, kiel vivas la Eternulo, kiu min konfirmis kaj
         min sidigis sur la trono de mia patro David kaj kiu aranĝis al mi
         domon laŭ Sia promeso, hodiaŭ Adonija estos mortigita.<em class="versenr"> 25</em> Kaj la
         reĝo Salomono sendis Benajan, filon de Jehojada, kaj ĉi tiu
         frapis lin, kaj li mortis.<em class="versenr"> 26</em> Kaj al la pastro Ebjatar la reĝo
         diris: Iru en Anatoton, sur vian kampon; vi meritas la morton,
         sed mi nun ne mortigos vin, ĉar vi portis la keston de la
         Sinjoro, la Eternulo, antaŭ mia patro David, kaj ĉar vi suferis
         ĉion, kion suferis mia patro.<em class="versenr"> 27</em> Kaj Salomono forigis Ebjataron,
         ke li ne estu plu pastro al la Eternulo; por ke plenumiĝu la
         vorto de la Eternulo, kiun Li diris pri la domo de Eli en Ŝilo.<em class="versenr"> 28</em> La famo pri tio atingis Joabon (ĉar Joab aliĝis al Adonija,
         kvankam al Abŝalom li ne aliĝis); kaj Joab forkuris en la
         tabernaklon de la Eternulo kaj ekkaptis la kornojn de la altaro.<em class="versenr"> 29</em> Oni raportis al la reĝo Salomono, ke Joab forkuris en la
         tabernaklon de la Eternulo kaj estas nun ĉe la altaro. Tiam
         Salomono sendis Benajan, filon de Jehojada, dirante al li: Iru,
         mortigu lin.<em class="versenr"> 30</em> Benaja venis en la tabernaklon de la Eternulo,
         kaj diris al li: Tiele diras la reĝo: Eliru! Sed tiu respondis:
         Ne, ĉi tie mi mortu. Kaj Benaja raportis tion al la reĝo,
         dirante: Tiele diris Joab, kaj tiele li respondis al mi.<em class="versenr"> 31</em> Tiam
         la reĝo diris al li: Faru, kiel li diris, mortigu lin kaj
         enterigu lin; por ke vi forigu de mi kaj de la domo de mia patro
         la senkulpan sangon, kiun Joab verŝis.<em class="versenr"> 32</em> La Eternulo refaligu
         lian sangon sur lian kapon, pro tio, ke li mortigis du virojn,
         kiuj estis pli virtaj kaj pli bonaj ol li, kaj li mortigis ilin
         per glavo, dum mia patro David tion ne sciis: Abneron, filon de
         Ner, militestron de Izrael, kaj Amasan, filon de Jeter,
         militestron de Jehuda.<em class="versenr"> 33</em> Ilia sango falu sur la kapon de Joab
         kaj sur la kapon de lia idaro por eterne; sed al David kaj al lia
         idaro kaj al lia domo kaj al lia trono estu paco por eterne de la
         Eternulo.<em class="versenr"> 34</em> Tiam Benaja, filo de Jehojada, iris kaj frapis lin
         kaj mortigis lin, kaj oni enterigis lin en lia domo en la
         dezerto.<em class="versenr"> 35</em> Kaj la reĝo starigis Benajan, filon de Jehojada,
         anstataŭ li kiel militestron, kaj la pastron Cadok la reĝo
         starigis anstataŭ Ebjatar.<em class="versenr"> 36</em> Kaj la reĝo sendis por voki Ŝimein,
         kaj li diris al li: Konstruu al vi domon en Jerusalem, kaj loĝu
         tie kaj nenien eliru el tie;<em class="versenr"> 37</em> se iun tagon vi eliros kaj
         transiros la torenton Kidron, tiam sciu, ke vi nepre mortos; via
         sango estos sur via kapo.<em class="versenr"> 38</em> Kaj Ŝimei diris al la reĝo: Bone;
         kiel diris mia sinjoro la reĝo, tiel via servanto faros. Kaj
         Ŝimei loĝis en Jerusalem multe da tempo.<em class="versenr"> 39</em> Sed post paso de tri
         jaroj forkuris du sklavoj de Ŝimei al Aĥiŝ, filo de Maaĥa, reĝo
         de Gat. Kaj oni sciigis al Ŝimei, dirante: Jen viaj sklavoj estas
         en Gat.<em class="versenr"> 40</em> Tiam Ŝimei leviĝis, kaj selis sian azenon kaj iris en
         Gaton al Aĥiŝ, por serĉi siajn sklavojn. Kaj Ŝimei iris, kaj
         revenigis siajn sklavojn el Gat.<em class="versenr"> 41</em> Kaj oni raportis al Salomono,
         ke Ŝimei foriris el Jerusalem en Gaton kaj revenis.<em class="versenr"> 42</em> Tiam la
         reĝo sendis, kaj vokigis Ŝimein, kaj diris al li: Mi ĵurligis ja
         vin per la Eternulo kaj avertis vin, dirante, ke se iun tagon vi
         ien ajn foriros, tiam sciu, ke vi nepre mortos; kaj vi diris al
         mi: Bona estas tio, kion mi aŭdis.<em class="versenr"> 43</em> Kial do vi ne observis la
         ĵuron per la Eternulo, kaj la ordonon, kiun mi faris al vi?<em class="versenr"> 44</em> Kaj la reĝo diris al Ŝimei: Vi scias la tutan malbonon, kiun via
         koro scias kaj kiun vi faris al mia patro David; la Eternulo
         repagu vian malbonon sur via kapo.<em class="versenr"> 45</em> Sed la reĝo Salomono estu
         benata, kaj la trono de David staru forte antaŭ la Eternulo
         eterne.<em class="versenr"> 46</em> Kaj la reĝo ordonis al Benaja, filo de Jehojada, kaj
         ĉi tiu iris kaj frapis tiun, kaj tiu mortis. Kaj la regno
         fortikiĝis en la manoj de Salomono.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj Salomono boparenciĝis kun Faraono, reĝo de Egiptujo, kaj
         prenis filinon de Faraono kaj venigis ŝin en la urbon de David,
         ĝis li finis la konstruadon de sia domo kaj de la domo de la
         Eternulo kaj de la muregoj de Jerusalem ĉirkaŭe.<em class="versenr"> 2</em> Tamen la
         popolo alportadis ankoraŭ oferojn sur altaĵoj, ĉar ĝis tiu tempo
         ankoraŭ ne estis konstruita domo al la nomo de la Eternulo.<em class="versenr"> 3</em> Kaj
         Salomono amis la Eternulon, irante laŭ la instrukcioj de sia
         patro David; tamen li oferadis kaj incensadis sur altaĵoj.
      </p>
      <p class="p"><em class="versenr"> 4</em> Kaj la reĝo iris en Gibeonon, por alporti tie oferojn, ĉar tie
         estis la ĉefa altaĵo. Mil bruloferojn Salomono alportis sur tiu
         altaro.<em class="versenr"> 5</em> En Gibeon la Eternulo aperis al Salomono nokte en
         sonĝo, kaj Dio diris: Petu, kion Mi donu al vi.<em class="versenr"> 6</em> Kaj Salomono
         diris: Vi faris al Via servanto, mia patro David, multe da
         favoro, ĉar li iradis antaŭ Vi en vero kaj en justeco kaj en
         pureco de la koro koncerne Vin; kaj Vi konservis por li tiun
         grandan favorecon, kaj Vi donis al li filon, kiu sidas nun sur
         lia trono.<em class="versenr"> 7</em> Kaj nun, ho Eternulo, mia Dio, Vi reĝigis Vian
         servanton anstataŭ mia patro David; sed mi estas malgranda
         junulo; mi ne scias, kiel eliri kaj eniri.<em class="versenr"> 8</em> Kaj Via servanto
         estas meze de Via popolo, kiun Vi elektis, popolo granda, kiu ne
         povas esti nombrata nek kalkulata pro sia multeco.<em class="versenr"> 9</em> Donu do al
         Via servanto koron, kiu povoscius regi Vian popolon, distingi
         inter bono kaj malbono; ĉar kiu povas regi tiun Vian potencan
         popolon?<em class="versenr"> 10</em> Kaj tio plaĉis al la Sinjoro, ke Salomono petis tion.<em class="versenr"> 11</em> Kaj Dio diris al li: Ĉar vi petis ĉi tion, sed ne petis por vi
         longan vivon kaj ne petis por vi riĉecon kaj ne petis la animon
         de viaj malamikoj, sed vi petis saĝon, por povoscii regi,<em class="versenr"> 12</em> tial
         jen Mi faras konforme al via parolo: jen Mi donas al vi koron
         saĝan kaj kompreneman, tiel ke simila al vi ekzistis neniu antaŭ
         vi, kaj post vi ne aperos tia, kiel vi.<em class="versenr"> 13</em> Sed ankaŭ tion, pri
         kio vi ne petis, Mi donos al vi, riĉecon kaj gloron, tiamaniere,
         ke ne ekzistos simila al vi inter la reĝoj dum via tuta vivo.<em class="versenr"> 14</em> Kaj se vi irados laŭ Miaj vojoj, observante Miajn leĝojn kaj
         ordonojn, kiel iradis via patro David, Mi longigos vian vivon.<em class="versenr"> 15</em> Kaj Salomono vekiĝis, kaj vidis, ke tio estis sonĝo. Kaj li venis
         en Jerusalemon kaj stariĝis antaŭ la kesto de interligo de la
         Eternulo kaj alportis bruloferojn kaj faris pacoferojn, kaj li
         faris festenon por ĉiuj siaj servantoj.
      </p>
      <p class="p"><em class="versenr"> 16</em> Tiam venis du virinoj malĉastistinoj al la reĝo kaj stariĝis
         antaŭ li.<em class="versenr"> 17</em> Kaj unu el la virinoj diris: Ho mia sinjoro! mi kaj
         ĉi tiu virino loĝas en unu domo; kaj mi naskis, loĝante kun ŝi en
         la sama domo.<em class="versenr"> 18</em> En la tria tago post mia nasko naskis ankaŭ ĉi
         tiu virino; kaj ni estis kune, estis neniu fremdulo kun ni en la
         domo, nur ni ambaŭ estis en la domo.<em class="versenr"> 19</em> Kaj la filo de ĉi tiu
         virino mortis en la nokto, ĉar ŝi dormis sur li.<em class="versenr"> 20</em> Kaj ŝi
         leviĝis meze de la nokto kaj prenis mian filon de ĉe mi, kiam via
         servantino dormis, kaj kuŝigis lin ĉe sia brusto, kaj sian
         mortintan filon ŝi almetis al mia brusto.<em class="versenr"> 21</em> Kiam mi leviĝis
         matene, por suĉigi mian filon, jen li estas senviva; sed kiam mi
         matene bone lin rigardis, mi vidis, ke tio ne estas mia filo,
         kiun mi naskis.<em class="versenr"> 22</em> Sed la dua virino diris: Ne, mia filo estas la
         vivanta, kaj via estas la mortinta. Kaj la unua diris: Ne, via
         filo estas la mortinta, kaj mia estas la vivanta. Kaj tiel ili
         parolis antaŭ la reĝo.<em class="versenr"> 23</em> Tiam la reĝo diris: Unu diras: Mia
         estas la vivanta filo, kaj via estas la mortinta; kaj la dua
         diras: Ne, via filo estas la mortinta, kaj mia filo estas la
         vivanta;<em class="versenr"> 24</em> kaj la reĝo diris: Alportu al mi glavon. Kaj oni
         alportis la glavon al la reĝo.<em class="versenr"> 25</em> Kaj la reĝo diris: Dishaku la
         vivantan infanon en du partojn, kaj donu duonon al unu kaj duonon
         al la alia.<em class="versenr"> 26</em> Tiam la virino, kies filo estis la vivanta,
         ekparolis al la reĝo, ĉar ekscitiĝis ŝia kompato al ŝia filo, kaj
         ŝi diris: Ho mia sinjoro, donu al ŝi la infanon vivantan, sed ne
         mortigu ĝin. Sed la dua diris: Nek mi havu, nek vi; dishaku.<em class="versenr"> 27</em> Tiam la reĝo respondis kaj diris: Donu al ŝi la vivantan infanon,
         sed ne mortigu ĝin; ŝi estas ĝia patrino.<em class="versenr"> 28</em> Kaj ĉiuj Izraelidoj
         aŭdis pri la juĝo, kiun juĝis la reĝo; kaj ili ektimis la reĝon,
         ĉar ili vidis, ke en li estas saĝo de Dio, por fari juĝon.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj la reĝo Salomono estis reĝo super la tuta Izrael.<em class="versenr"> 2</em> Kaj jen
         estas la estroj, kiuj estis ĉe li: Azarja, filo de Cadok, pastro;<em class="versenr"> 3</em> Eliĥoref kaj Aĥija, filoj de Ŝiŝa, skribistoj; Jehoŝafat, filo
         de Aĥilud, kronikisto;<em class="versenr"> 4</em> kaj Benaja, filo de Jehojada, super la
         militistaro; kaj Cadok kaj Ebjatar, pastroj;<em class="versenr"> 5</em> kaj Azarja, filo
         de Natan, super la administrantoj; kaj Zabud, filo de Natan,
         pastro, amiko de la reĝo;<em class="versenr"> 6</em> kaj Aĥiŝar super la palaco; kaj
         Adoniram, filo de Abda, super la impostoj.<em class="versenr"> 7</em> Kaj Salomono havis
         dek du administrantojn super la tuta Izrael, kaj ili liveradis
         provizaĵojn al la reĝo kaj al lia domo; unu monaton en jaro ĉiu
         el ili devis liveri provizaĵojn.<em class="versenr"> 8</em> Kaj jen estas iliaj nomoj:
         Ben-Ĥur, sur la monto de Efraim;<em class="versenr"> 9</em> Ben-Deker, en Makac kaj
         Ŝaalbim kaj Bet-Ŝemeŝ kaj Elon-Bet-Ĥanan;<em class="versenr"> 10</em> Ben-Ĥesed, en
         Arubot; al li apartenis Soĥo kaj la tuta regiono Ĥefer;<em class="versenr"> 11</em> Ben-
         Abinadab, super la tuta regiono Dor; Tafat, filino de Salomono,
         estis lia edzino;<em class="versenr"> 12</em> Baana, filo de Aĥilud, en Taanaĥ kaj Megido
         kaj super la tuta Bet-Ŝean, kiu estas apud Cartan, malsupre de
         Jizreel, de Bet-Ŝean ĝis Abel-Meĥola, ĝis trans Jokmeam;<em class="versenr"> 13</em> Ben-
         Geber, en Ramot en Gilead; al li apartenis la Vilaĝoj de Jair,
         filo de Manase, kiuj estis en Gilead; al li apartenis la
         distrikto Argob, kiu estis en Baŝan, sesdek grandaj urboj kun
         muregoj kaj kupraj rigliloj;<em class="versenr"> 14</em> Aĥinadab, filo de Ido, en
         Maĥanaim;<em class="versenr"> 15</em> Aĥimaac, en la regiono de Naftali; ankaŭ li prenis
         Basmaton, filinon de Salomono, kiel edzinon;<em class="versenr"> 16</em> Baana, filo de
         Ĥuŝaj, en la regiono de Aŝer kaj en Alot;<em class="versenr"> 17</em> Jehoŝafat, filo de
         Paruaĥ, en la regiono de Isaĥar;<em class="versenr"> 18</em> Ŝimei, filo de Ela, en la
         regiono de Benjamen;<em class="versenr"> 19</em> Geber, filo de Uri, en la regiono Gilead,
         en la lando de Siĥon, reĝo de la Amoridoj, kaj de Og, reĝo de
         Baŝan. Unu administranto estis en tiu tuta lando.<em class="versenr"> 20</em> Jehuda kaj
         Izrael estis grandnombraj kiel la sablo ĉe la maro; ili manĝis
         kaj trinkis kaj estis gajaj.
      </p>
      <p class="p"><em class="versenr"> 21</em> Salomono regis super ĉiuj regnoj, de la Rivero ĝis la lando
         Filiŝta kaj ĝis la limo de Egiptujo; ili alportadis donacojn kaj
         servadis al Salomono dum lia tuta vivo.<em class="versenr"> 22</em> La manĝprovizoj de
         Salomono por ĉiu tago estis: tridek kor'oj da delikata faruno kaj
         sesdek kor'oj da simpla faruno,<em class="versenr"> 23</em> dek grasigitaj bovoj kaj dudek
         bovoj de paŝtejo kaj cent ŝafoj, krom cervoj kaj gazeloj kaj
         kapreoloj kaj grasigitaj birdoj.<em class="versenr"> 24</em> Ĉar li regis super la tuta
         transo de la Rivero, de Tifsaĥ ĝis Gaza, super ĉiuj reĝoj de
         trans la Rivero; kaj li havis pacon kun ĉiuj ĉirkaŭaj landoj.<em class="versenr"> 25</em> Kaj Jehuda kaj Izrael sidis en sendanĝereco, ĉiu sub siaj
         vinberbranĉoj kaj sub sia figarbo, de Dan ĝis Beer-Ŝeba, dum la
         tuta vivo de Salomono.<em class="versenr"> 26</em> Kaj Salomono havis kvardek mil stalojn
         por ĉarĉevaloj kaj dek du mil rajdistojn.<em class="versenr"> 27</em> Kaj tiuj
         administrantoj liveradis manĝprovizojn por la reĝo Salomono, kaj
         por ĉiuj, kiuj venadis al la tablo de la reĝo Salomono, ĉiu en
         sia monato, nenion mankigante.<em class="versenr"> 28</em> Kaj la hordeon kaj pajlon por
         la ĉevaloj kaj la kurĉevaloj ili liveradis al la loko, kie li
         estis, ĉiu laŭ sia instrukcio.
      </p>
      <p class="p"><em class="versenr"> 29</em> Kaj Dio donis al Salomono saĝon kaj tre multe da prudento kaj
         tre multe da spirito, kiel la sablo ĉe la maro.<em class="versenr"> 30</em> Kaj la saĝeco
         de Salomono estis pli granda, ol la saĝeco de ĉiuj orientanoj kaj
         ol la tuta saĝeco de Egiptujo.<em class="versenr"> 31</em> Kaj li estis pli saĝa, ol ĉiuj
         homoj, pli ol Etan la Ezraĥido, kaj Heman kaj Kalkol kaj Darda,
         filoj de Maĥol; kaj li estis fama inter ĉiuj popoloj ĉirkaŭe.<em class="versenr"> 32</em> Kaj li eldiris tri mil sentencojn; kaj la nombro de liaj kantoj
         estis mil kaj kvin.<em class="versenr"> 33</em> Kaj li parolis pri la arboj, de la cedro,
         kiu estas sur Lebanon, ĝis la hisopo, kiu elkreskas el la muro;
         kaj li parolis pri la brutoj kaj la birdoj kaj la rampaĵoj kaj la
         fiŝoj.<em class="versenr"> 34</em> Kaj oni venadis el ĉiuj popoloj, por aŭskulti la
         saĝecon de Salomono, de ĉiuj reĝoj de la tero, kiuj aŭdis pri lia
         saĝeco.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Ĥiram, reĝo de Tiro, sendis siajn servantojn al Salomono, kiam
         li aŭdis, ke oni lin sanktoleis reĝo anstataŭ lia patro; ĉar
         Ĥiram estis amiko de David en la tuta tempo.<em class="versenr"> 2</em> Kaj Salomono
         sendis al Ĥiram, por diri:<em class="versenr"> 3</em> Vi scias pri mia patro David, ke li
         ne povis konstrui domon al la nomo de la Eternulo, lia Dio, pro
         la militantoj, kiuj lin ĉirkaŭis, ĝis la Eternulo metis ilin sub
         la plandojn de liaj piedoj.<em class="versenr"> 4</em> Sed nun la Eternulo, mia Dio, donis
         al mi ripozon ĉirkaŭe; ne ekzistas kontraŭulo nek ia malbona
         malhelpo.<em class="versenr"> 5</em> Tial jen mi intencas konstrui domon al la nomo de la
         Eternulo, mia Dio, kiel la Eternulo parolis al mia patro David,
         dirante: Via filo, kiun Mi sidigos anstataŭ vi sur via trono,
         konstruos la domon al Mia nomo.<em class="versenr"> 6</em> Ordonu do nun, ke oni haku por
         mi cedrojn de Lebanon; kaj miaj servantoj estos kun viaj
         servantoj, kaj pagon por viaj servantoj mi donos al vi tian, kian
         vi diros; ĉar vi scias, ke ekzistas inter ni neniu, kiu povus
         haki arbojn kiel la Cidonanoj.<em class="versenr"> 7</em> Kiam Ĥiram aŭdis la vortojn de
         Salomono, li tre ekĝojis, kaj diris: Benata estu hodiaŭ la
         Eternulo, kiu donis al David filon saĝan super tiu grandnombra
         popolo.<em class="versenr"> 8</em> Kaj Ĥiram sendis al Salomono, por diri: Mi aŭskultis
         tion, kion vi sendis diri al mi; mi plenumos vian tutan deziron
         pri la arboj cedraj kaj arboj cipresaj.<em class="versenr"> 9</em> Miaj servantoj
         malsuprenigos ilin de Lebanon al la maro, kaj mi flosos ilin sur
         la maro ĝis la loko, pri kiu vi sciigos al mi, kaj tie mi ilin
         disigos, kaj vi prenigos. Kaj vi plenumu mian deziron, kaj donu
         manĝaĵon por mia domo.<em class="versenr"> 10</em> Kaj Ĥiram donis al Salomono lignon
         cedran kaj lignon cipresan, kiom li nur volis.<em class="versenr"> 11</em> Kaj Salomono
         donis al Ĥiram dudek mil kor'ojn da tritiko kiel manĝaĵon por lia
         domo kaj dudek kor'ojn da plej pura oleo. Tiom Salomono donadis
         al Ĥiram ĉiujare.<em class="versenr"> 12</em> Kaj la Eternulo donis saĝon al Salomono,
         kiel Li promesis al li. Kaj estis paco inter Ĥiram kaj Salomono,
         kaj ili ambaŭ faris inter si interligon.
      </p>
      <p class="p"><em class="versenr"> 13</em> La reĝo Salomono prenis imposton de la tuta Izrael; la imposto
         estis tridek mil viroj.<em class="versenr"> 14</em> Kaj li sendis ilin sur Lebanonon, po
         dek mil ĉiumonate, alterne; unu monaton ili estis sur Lebanon kaj
         du monatojn en sia domo. Adoniram administris tiun imposton.<em class="versenr"> 15</em> Kaj Salomono havis sepdek mil ŝarĝoportistojn kaj okdek mil
         montajn ŝtonhakistojn,<em class="versenr"> 16</em> krom la tri mil tricent oficistoj,
         kiujn Salomono starigis super la laboroj kaj kiuj regis super la
         popolo okupita per la laboroj.<em class="versenr"> 17</em> Kaj la reĝo ordonis, ke oni
         elhaku grandajn ŝtonojn, multekostajn ŝtonojn, por aranĝi por la
         domo fundamenton el ŝtonoj ĉirkaŭhakitaj.<em class="versenr"> 18</em> Kaj hakis la
         konstruistoj de Salomono kaj la konstruistoj de Ĥiram kaj la
         Gebalanoj, kaj pretigis lignon kaj ŝtonojn, por konstrui la
         domon.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">En la jaro kvarcent-okdeka post la eliro de la Izraelidoj el la
         lando Egipta, en la kvara jaro de la reĝado de Salomono, en la
         monato Ziv, tio estas la dua monato, oni komencis konstrui la
         domon por la Eternulo.<em class="versenr"> 2</em> Kaj la domo, kiun la reĝo Salomono
         konstruis por la Eternulo, havis la longon de sesdek ulnoj, la
         larĝon de dudek, kaj la alton de tridek ulnoj.<em class="versenr"> 3</em> Kaj la portiko
         antaŭ la templo de la domo havis la longon de dudek ulnoj,
         konforme al la larĝo de la domo; dek ulnoj estis ĝia larĝo antaŭ
         la domo.<em class="versenr"> 4</em> Kaj li faris en la domo fenestrojn fermeblajn kaj
         kovreblajn.<em class="versenr"> 5</em> Kaj li aranĝis ĉe la muro de la domo galeriojn
         ĉirkaŭ la muroj de la domo, ĉirkaŭ la templo kaj la plejsanktejo,
         kaj li faris flankajn ĉambrojn ĉirkaŭe.<em class="versenr"> 6</em> La malsupra galerio
         havis la larĝon de kvin ulnoj, la meza havis la larĝon de ses
         ulnoj, kaj la tria havis la larĝon de sep ulnoj; ĉar ĉirkaŭ la
         domo ekstere li faris ŝtupaĵojn, por ne enfortikigi en la muroj
         de la domo.<em class="versenr"> 7</em> Kiam la domo estis konstruata, ĝi estis konstruata
         el ŝtonoj prete ĉirkaŭhakitaj; martelo aŭ hakilo aŭ ia alia fera
         instrumento ne estis aŭdata en la domo dum ĝia konstruado.<em class="versenr"> 8</em> La
         pordo de la meza galerio estis ĉe la dekstra flanko de la domo;
         kaj per ŝtuparo oni povis supreniri en la mezan galerion kaj el
         la meza en la trian.<em class="versenr"> 9</em> Kaj li konstruis la domon kaj finis ĝin,
         kaj li kovris la domon per traboj kaj tabuloj el cedroj.<em class="versenr"> 10</em> Kaj
         li konstruis la galeriojn ĉirkaŭ la tuta domo, havantajn la alton
         de kvin ulnoj; kaj li kovris la domon per cedra ligno.
      </p>
      <p class="p"><em class="versenr"> 11</em> Kaj la Eternulo ekparolis al Salomono, dirante:<em class="versenr"> 12</em> Koncerne la
         domon, kiun vi konstruas: se vi irados laŭ Miaj leĝoj kaj
         plenumados Miajn instrukciojn kaj observados ĉiujn Miajn
         ordonojn, por agadi laŭ ili, tiam Mi plenumos Mian promeson pri
         vi, kiun Mi eldiris al via patro David,<em class="versenr"> 13</em> kaj Mi loĝos inter la
         Izraelidoj kaj ne forlasos Mian popolon Izrael.
      </p>
      <p class="p"><em class="versenr"> 14</em> Kaj Salomono konstruis la domon kaj finis ĝin.<em class="versenr"> 15</em> Kaj li
         konstruis la murojn de la domo interne el cedraj tabuloj; de la
         planko de la domo ĝis la plafono li kovris interne per ligno, kaj
         li kovris la plankon de la domo per cipresaj tabuloj.<em class="versenr"> 16</em> Kaj li
         konstruis en la distanco de dudek ulnoj de la rando de la domo
         cedrotabulan muron de la planko ĝis la plafono, kaj li konstruis
         tion interne por interna sanktejo, la plejsanktejo.<em class="versenr"> 17</em> Kvardek
         ulnojn da longo havis la domo, tio estas la antaŭa parto de la
         templo.<em class="versenr"> 18</em> Sur la cedroj interne de la domo estis skulptitaj
         tuberoj kaj floroj; ĉio estis cedra, oni vidis nenian ŝtonon.<em class="versenr"> 19</em> La plejsanktejon li aranĝis en la domo por tio, ke oni starigu
         tie la keston de interligo de la Eternulo.<em class="versenr"> 20</em> La internon de la
         plejsanktejo, kiu havis la longon de dudek ulnoj, la larĝon de
         dudek ulnoj, kaj la alton de dudek ulnoj, li tegis per pura oro,
         kaj ankaŭ la cedran altaron li tegis.<em class="versenr"> 21</em> Kaj Salomono tegis la
         domon interne per pura oro, kaj li tiris orajn ĉenojn antaŭ la
         plejsanktejo kaj tegis ĝin per oro.<em class="versenr"> 22</em> Kaj la tutan domon li
         tegis per oro, absolute la tutan domon, kaj la tutan altaron
         antaŭ la plejsanktejo li tegis per oro.<em class="versenr"> 23</em> Kaj li faris en la
         plejsanktejo du kerubojn el oleastra ligno, havantajn la alton de
         dek ulnoj.<em class="versenr"> 24</em> Kvin ulnojn havis unu flugilo de kerubo, kaj kvin
         ulnojn la dua flugilo de kerubo; dek ulnoj estis de unu fino de
         ĝiaj flugiloj ĝis la dua fino de ĝiaj flugiloj.<em class="versenr"> 25</em> Kaj dek ulnojn
         havis ankaŭ la dua kerubo; la saman mezuron kaj la saman formon
         havis ambaŭ keruboj.<em class="versenr"> 26</em> La alto de unu kerubo estis dek ulnoj,
         kaj tiel same ankaŭ de la dua kerubo.<em class="versenr"> 27</em> Kaj li starigis la
         kerubojn meze de la interna parto de la domo; kaj la flugiloj de
         la keruboj estis etenditaj, kaj la flugilo de unu kerubo estis
         altuŝanta la muron, kaj la flugilo de la dua kerubo estis
         altuŝanta la duan muron; sed la flugiloj, kiuj estis direktitaj
         en la mezon de la domo, estis altuŝantaj unu la alian.<em class="versenr"> 28</em> Kaj li
         tegis la kerubojn per oro.<em class="versenr"> 29</em> Kaj sur ĉiuj muroj de la domo
         ĉirkaŭe li faris skulptitajn figurojn de keruboj, palmoj, kaj
         floroj, interne kaj ekstere.<em class="versenr"> 30</em> Ankaŭ la plankon de la domo li
         kovris per oro interne kaj ekstere.<em class="versenr"> 31</em> Ĉe la enirejo en la
         plejsanktejon li faris pordojn el oleastra ligno kun kvinangulaj
         fostoj.<em class="versenr"> 32</em> Sur du pordoj el oleastra ligno li faris skulptitajn
         kerubojn kaj palmojn kaj florojn kaj tegis per oro; li tegis per
         oro la kerubojn kaj la palmojn.<em class="versenr"> 33</em> Ankaŭ ĉe la enirejo en la
         templon li faris kvarangulajn fostojn el oleastra ligno;<em class="versenr"> 34</em> kaj
         du pordojn el cipresa ligno; ambaŭ duonoj de unu pordo estis
         kunmeteblaj, kaj ambaŭ duonoj de la dua pordo estis kunmeteblaj.<em class="versenr"> 35</em> Kaj li faris sur ili kerubojn kaj palmojn kaj florojn kaj
         tegis per oro ĝuste laŭ la skulptaĵo.<em class="versenr"> 36</em> Kaj li konstruis la
         internan korton el tri vicoj da ĉirkaŭhakitaj ŝtonoj kaj el vico
         da cedraj traboj.<em class="versenr"> 37</em> En la kvara jaro, en la monato Ziv, estis
         fondita la domo de la Eternulo.<em class="versenr"> 38</em> Kaj en la dek-unua jaro, en la
         monato Bul, tio estas en la oka monato, la domo estis finita en
         ĉiuj siaj detaloj kaj laŭ sia tuta plano; li konstruis ĝin dum
         sep jaroj.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Kaj sian domon Salomono konstruis dum dek tri jaroj, kaj li
         finis sian tutan domon.<em class="versenr"> 2</em> Kaj li konstruis la domon de la arbaro
         Lebanona; ĝi havis la longon de cent ulnoj, la larĝon de kvindek
         ulnoj, kaj la alton de tridek ulnoj; sur kvar vicoj da cedraj
         kolonoj, kaj cedraj traboj estis sur la kolonoj.<em class="versenr"> 3</em> Kaj li kovris
         per cedro la supron de la galerioj, kiuj estis sur kvardek kvin
         kolonoj, po dek kvin en unu vico.<em class="versenr"> 4</em> Kaj da fenestraj kadroj estis
         tri vicoj, kaj fenestroj kontraŭ fenestroj trifoje.<em class="versenr"> 5</em> Kaj ĉiuj
         pordoj kaj la fostoj estis kvarangulaj, kaj la fenestroj estis
         kontraŭ fenestroj trifoje.<em class="versenr"> 6</em> Kaj ĉambregon el kolonoj li faris,
         havantan la longon de kvindek ulnoj kaj la larĝon de tridek
         ulnoj; kaj ankoraŭ ĉambron antaŭ ili kaj kolonojn kaj sojlon
         antaŭ ili.<em class="versenr"> 7</em> Kaj tronan salonon, por tie juĝi, juĝan salonon li
         faris, kaj ĉiujn plankojn li kovris per cedro.<em class="versenr"> 8</em> Lia domo, en kiu
         li loĝis, en la malantaŭa korto post la salono, estis aranĝita
         tiel same. Kaj li faris ankaŭ domon, similan al tiu salono, por
         la filino de Faraono, kiun Salomono prenis.<em class="versenr"> 9</em> Ĉio ĉi tio estis
         farita el multekostaj ŝtonoj, ĉirkaŭhakitaj laŭmezure, segitaj
         per segilo, interne kaj ekstere, de la fundamento ĝis la
         tegmento, kaj ekstere ĝis la granda korto.<em class="versenr"> 10</em> En la fundamento
         estis ŝtonoj multekostaj, ŝtonoj grandaj, ŝtonoj de dek ulnoj kaj
         ŝtonoj de ok ulnoj.<em class="versenr"> 11</em> Kaj supre estis multekostaj ŝtonoj,
         ĉirkaŭhakitaj laŭmezure, kaj cedro.<em class="versenr"> 12</em> Kaj la granda ĉirkaŭa
         korto havis tri vicojn da ĉirkaŭhakitaj ŝtonoj kaj unu vicon da
         cedraj traboj; tiel same ankaŭ la interna korto de la domo de la
         Eternulo kaj la salono ĉe la domo.
      </p>
      <p class="p"><em class="versenr"> 13</em> La reĝo Salomono sendis, kaj venigis el Tiro Ĥuramon.<em class="versenr"> 14</em> Li
         estis filo de unu vidvino, el la tribo de Naftali; lia patro
         estis Tirano, kupristo. Li estis plena de saĝeco, kompetenteco,
         kaj sciado, por fari ĉian laboron el kupro. Kaj li venis al la
         reĝo Salomono kaj plenumis ĉiujn liajn laborojn.<em class="versenr"> 15</em> Li faris du
         kuprajn kolonojn, el kiuj unu kolono havis la alton de dek ok
         ulnoj, kaj fadeno de dek du ulnoj prezentis la amplekson de la
         dua kolono.<em class="versenr"> 16</em> Kaj du kapitelojn, fanditajn el kupro, li faris,
         por meti sur la suprojn de la kolonoj; kvin ulnoj estis la alto
         de unu kapitelo, kaj kvin ulnoj la alto de la dua kapitelo.<em class="versenr"> 17</em> Retoj plektitaj kaj ŝnuretoj ĉenoformaj estis ĉe la kapiteloj,
         kiuj estis supre de la kolonoj; sep ĉe unu kapitelo kaj sep ĉe la
         dua.<em class="versenr"> 18</em> Kaj li faris la kolonojn tiel, ke du vicoj da granatoj
         estis ĉirkaŭ unu reto, por kovri la kapitelon; tiel same li faris
         ankaŭ por la dua kapitelo.<em class="versenr"> 19</em> La kapiteloj sur la kolonoj estis
         faritaj kiel la lilioj en la salono, kaj havis kvar ulnojn.<em class="versenr"> 20</em> Kaj la kapiteloj sur la du kolonoj super la konveksaĵo, kiu estis
         apud la reto; kaj sur la dua kapitelo ĉirkaŭe en vicoj ducent
         granatoj.<em class="versenr"> 21</em> Kaj li starigis la kolonojn antaŭ la salono de la
         templo; kaj li starigis la dekstran kolonon kaj donis al ĝi la
         nomon Jaĥin; kaj li starigis la maldekstran kolonon kaj donis al
         ĝi la nomon Boaz.<em class="versenr"> 22</em> Sur la suproj de la kolonoj estis skulptaĵo
         en formo de lilio. Tiel estis finita la laboro de la kolonoj.<em class="versenr"> 23</em> Kaj li faris maron fanditan, havantan dek ulnojn de rando ĝis
         rando, tute rondan, havantan la alton de kvin ulnoj; kaj ŝnuro de
         tridek ulnoj prezentis ĝian mezuron ĉirkaŭe.<em class="versenr"> 24</em> Kaj tuberoj sub
         ĝia rando troviĝis ĉirkaŭe de ĝi; sur la spaco de dek ulnoj ili
         ĉirkaŭis la maron en du vicoj; la tuberoj estis fanditaj kune kun
         ĝi.<em class="versenr"> 25</em> Ĝi staris sur dek du bovoj; tri kun la vizaĝo norden, tri
         kun la vizaĝo okcidenten, tri kun la vizaĝo suden, kaj tri kun la
         vizaĝo orienten; kaj la maro estis sur ili supre, kaj ĉiuj iliaj
         malantaŭaj partoj estis turnitaj internen.<em class="versenr"> 26</em> Ĝi havis la dikon
         de manlarĝo; kaj ĝia rando, farita laŭ la maniero de rando de
         kaliko, estis simila al disvolviĝinta lilio. Ĝi ampleksis du mil
         bat'ojn.<em class="versenr"> 27</em> Kaj li faris dek kuprajn bazaĵojn; ĉiu bazaĵo havis
         la longon de kvar ulnoj, la larĝon de kvar ulnoj, kaj la alton de
         tri ulnoj.<em class="versenr"> 28</em> Kaj jen estas la aranĝo de la bazaĵoj: ili havis
         muretojn, muretojn inter la listeloj.<em class="versenr"> 29</em> Kaj sur la muretoj, kiuj
         estis inter la listeloj, estis leonoj, bovoj, kaj keruboj; kaj
         sur la listeloj estis tiel supre, kaj sube de la leonoj kaj bovoj
         estis malsuprenpendantaj festonoj.<em class="versenr"> 30</em> Kaj ĉiu bazaĵo havis kvar
         kuprajn radojn kun kupraj aksoj, kaj ĝiaj kvar anguloj havis
         ŝultretojn, fanditajn ŝultretojn sub la kaldrono, kaj sur ĉiu
         flanko estis festonoj.<em class="versenr"> 31</em> Ĝia aperturo de la interna kapitelo ĝis
         la supro havis unu ulnon; ĝia aperturo estis ronda, en formo de
         bazeto, havanta unu ulnon kaj duonon, kaj ĉe la aperturo estis
         skulptaĵoj; sed ĝiaj muretoj estis kvarangulaj, ne rondaj.<em class="versenr"> 32</em> Kaj
         la kvar radoj estis sub la muretoj, kaj la aksoj de la radoj
         estis en la bazaĵo; la alto de ĉiu rado estis unu ulno kaj duono.<em class="versenr"> 33</em> La aranĝo de la radoj estis kiel la aranĝo de radoj de
         veturilo; iliaj aksoj kaj aksingoj kaj radradioj kaj radrondoj,
         ĉio estis fandita.<em class="versenr"> 34</em> Kaj la kvar ŝultretoj ĉe la kvar anguloj de
         ĉiu bazaĵo elstaris el la bazaĵo mem.<em class="versenr"> 35</em> Supre de la bazaĵo estis
         rondaĵo, havanta la alton de duono de ulno; kaj supre de la
         bazaĵo ĝiaj teniloj kaj muretoj elstaris el ĝi mem.<em class="versenr"> 36</em> Kaj sur la
         tabuletoj de ĝiaj teniloj kaj sur ĝiaj muretoj li skulptis
         kerubojn, leonojn, kaj palmojn, sur ĉiu libera loko, kaj
         festonojn ĉirkaŭe.<em class="versenr"> 37</em> Tiel li faris la dek bazaĵojn; ĉiuj havis
         egalan fandon, egalan mezuron, egalan formon.<em class="versenr"> 38</em> Kaj li faris dek
         kuprajn lavujojn; ĉiu lavujo havis la amplekson de kvardek
         bat'oj; kvar ulnojn havis ĉiu lavujo; ĉiu lavujo staris sur unu
         bazaĵo el la dek bazaĵoj.<em class="versenr"> 39</em> Kaj li starigis la bazaĵojn, kvin ĉe
         la dekstra flanko de la domo, kaj kvin ĉe la maldekstra flanko;
         kaj la maron li starigis ĉe la dekstra flanko de la domo,
         sudoriente.<em class="versenr"> 40</em> Kaj Ĥuram faris la lavujojn kaj la ŝovelilojn kaj
         la aspergajn kalikojn. Kaj Ĥuram finis la tutan laboron, kiun li
         faris por la reĝo Salomono en la domo de la Eternulo:<em class="versenr"> 41</em> la du
         kolonojn kaj la du globaĵojn de la kapiteloj sur la supro de la
         kolonoj, kaj la du retojn por kovri la du globaĵojn de la
         kapiteloj, kiuj estis sur la supro de la kolonoj;<em class="versenr"> 42</em> kaj la
         kvarcent granatojn ĉe la du retoj, po du vicoj da granatoj por
         ĉiu reto, por kovri la du globaĵojn de la kapiteloj, kiuj estis
         sur la kolonoj;<em class="versenr"> 43</em> kaj la dek bazaĵojn kaj la dek lavujojn sur la
         bazaĵoj;<em class="versenr"> 44</em> kaj la unu maron kaj la dek du bovojn sub la maro;<em class="versenr"> 45</em> kaj la kaldronojn kaj la ŝovelilojn kaj la aspergajn kalikojn.
         Kaj ĉiuj vazoj de la templo, kiujn Ĥuram faris al la reĝo
         Salomono por la domo de la Eternulo, estis el polurita kupro.<em class="versenr"> 46</em> En la ĉirkaŭaĵo de Jordan la reĝo fandigis ilin en argila tero,
         inter Sukot kaj Cartan.<em class="versenr"> 47</em> Kaj Salomono metis ĉiujn vazojn sur
         ilian lokon. Pro la tre granda multo la pezo de la kupro ne estis
         kalkulita.<em class="versenr"> 48</em> Kaj Salomono faris ĉiujn vazojn, kiuj estas en la
         domo de la Eternulo: la oran altaron, kaj la oran tablon, sur kiu
         estas la pano de propono;<em class="versenr"> 49</em> kaj la kandelabrojn, kvin dekstre
         kaj kvin maldekstre antaŭ la plejsanktejo, el pura oro; kaj la
         florojn kaj lucernojn kaj prenilojn, el oro;<em class="versenr"> 50</em> kaj la tasojn,
         tranĉilojn, aspergajn kalikojn, kulerojn, kaj karbujojn, el pura
         oro; kaj la maŝojn ĉe la pordo de la interna domo, de la
         plejsanktejo, ĉe la pordo de la templa domo, el oro.<em class="versenr"> 51</em> Tiamaniere estis finita la tuta laboro, kiun la reĝo Salomono
         faris por la domo de la Eternulo. Kaj Salomono enportis la
         konsekritaĵojn de sia patro David; la arĝenton kaj la oron kaj la
         vazojn li metis en la trezorejojn de la domo de la Eternulo.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Tiam Salomono kunvenigis la plejaĝulojn de Izrael kaj ĉiujn
         ĉefojn de la triboj, la estrojn de la patrodomoj de la
         Izraelidoj, al la reĝo Salomono en Jerusalemon, por transporti la
         keston de interligo de la Eternulo el la urbo de David, tio estas
         el Cion.<em class="versenr"> 2</em> Kaj kolektiĝis al la reĝo Salomono ĉiuj Izraelidoj al
         la festo, en la monato Etanim, tio estas la sepa monato.<em class="versenr"> 3</em> Kaj
         venis ĉiuj plejaĝuloj de Izrael; kaj la pastroj ekportis la
         keston.<em class="versenr"> 4</em> Kaj oni enportis la keston de la Eternulo kaj la
         tabernaklon de kunveno, kaj ĉiujn sanktajn vazojn, kiuj estis en
         la tabernaklo; ilin portis la pastroj kaj la Levidoj.<em class="versenr"> 5</em> Kaj la
         reĝo Salomono, kaj la tuta komunumo de Izrael, kiu kolektiĝis al
         li, estis kun li antaŭ la kesto, oferbuĉante ŝafojn kaj bovojn,
         kiujn oni ne povis nombri nek kalkuli pro ilia granda multeco.<em class="versenr"> 6</em> Kaj la pastroj venigis la keston de interligo de la Eternulo sur
         ĝian lokon, en la profundon de la domo, en la plejsanktejon, sub
         la flugilojn de la keruboj.<em class="versenr"> 7</em> Ĉar la keruboj havis siajn
         flugilojn etenditaj super la loko de la kesto, kaj la keruboj
         estis kovrantaj la keston kaj ĝiajn stangojn de supre.<em class="versenr"> 8</em> Kaj la
         stangoj estis tiel longaj, ke la kapetoj de la stangoj estis
         videblaj el la sankta loko en la antaŭa parto de la plejsanktejo,
         sed ekstere ili ne estis videblaj; kaj ili restis tie ĝis la nuna
         tago.<em class="versenr"> 9</em> En la kesto estis nenio krom la du ŝtonaj tabeloj, kiujn
         metis tien Moseo sur Ĥoreb, kiam la Eternulo faris interligon kun
         la Izraelidoj post ilia eliro el la lando Egipta.<em class="versenr"> 10</em> Kiam la
         pastroj eliris el la sanktejo, nubo plenigis la domon de la
         Eternulo.<em class="versenr"> 11</em> Kaj la pastroj ne povis stari kaj servi, pro la
         nubo; ĉar la majesto de la Eternulo plenigis la domon de la
         Eternulo.
      </p>
      <p class="p"><em class="versenr"> 12</em> Tiam Salomono ekparolis: La Eternulo diris, ke Li deziras loĝi
         en mallumo;<em class="versenr"> 13</em> tial mi konstruis domon por Via loĝado, lokon por
         Via restado eterna.<em class="versenr"> 14</em> Kaj la reĝo turnis sian vizaĝon kaj benis
         la tutan komunumon de Izrael; kaj la tuta komunumo de Izrael
         staris.<em class="versenr"> 15</em> Kaj li diris: Benata estu la Eternulo, Dio de Izrael,
         kiu parolis per Sia buŝo al mia patro David, kaj nun plenumis per
         Sia mano, dirante:<em class="versenr"> 16</em> De post la tago, kiam Mi elkondukis Mian
         popolon Izrael el Egiptujo, Mi elektis neniun urbon inter ĉiuj
         triboj de Izrael, por konstrui domon, en kiu estus Mia nomo; sed
         Mi elektis Davidon, ke li estu super Mia popolo Izrael.<em class="versenr"> 17</em> Mia
         patro David havis la intencon konstrui domon al la nomo de la
         Eternulo, Dio de Izrael.<em class="versenr"> 18</em> Sed la Eternulo diris al mia patro
         David: Intencante konstrui domon al Mia nomo, vi agis bone,
         havante tian intencon;<em class="versenr"> 19</em> tamen la domon konstruos ne vi, sed nur
         via filo, kiu eliris el viaj lumboj, konstruos la domon al Mia
         nomo.<em class="versenr"> 20</em> Kaj la Eternulo plenumis Sian vorton, kiun Li diris: mi
         leviĝis anstataŭ mia patro David kaj sidiĝis sur la trono de
         Izrael, kiel diris la Eternulo, kaj mi konstruis la domon al la
         nomo de la Eternulo, Dio de Izrael.<em class="versenr"> 21</em> Kaj mi aranĝis tie lokon
         por la kesto, en kiu troviĝas la interligo de la Eternulo, kiun
         Li faris kun niaj patroj, kiam Li elkondukis ilin el la lando
         Egipta.
      </p>
      <p class="p"><em class="versenr"> 22</em> Kaj Salomono stariĝis antaŭ la altaro de la Eternulo kontraŭ
         la tuta komunumo de Izrael, kaj li etendis siajn manojn al la
         ĉielo,<em class="versenr"> 23</em> kaj li parolis: Ho Eternulo, Dio de Izrael! ne ekzistas
         dio simila al Vi en la ĉielo supre nek sur la tero malsupre; Vi
         konservas la interligon kaj la favorkorecon al Viaj servantoj,
         kiuj iradas antaŭ Vi per sia tuta koro;<em class="versenr"> 24</em> Vi plenumis al Via
         servanto David, mia patro, kion Vi promesis al li; Vi parolis per
         Via buŝo, kaj Vi plenumis per Via mano, kiel ni nun vidas.<em class="versenr"> 25</em> Nun, ho Eternulo, Dio de Izrael, plenumu al Via servanto David,
         mia patro, kion Vi promesis al li, dirante: Ne mankos ĉe vi antaŭ
         Mi viro, sidanta sur la trono de Izrael, se viaj filoj nur
         observados sian vojon, por iradi antaŭ Mi, kiel vi iradis antaŭ
         Mi.<em class="versenr"> 26</em> Nun, ho Dio de Izrael, veriĝu Via vorto, kiun Vi diris al
         Via servanto David, mia patro.<em class="versenr"> 27</em> Ĉu efektive Dio loĝus sur la
         tero? ja la ĉielo kaj la ĉielo de ĉieloj ne povas Vin ampleksi;
         des pli tion ne povas ĉi tiu domo, kiun mi konstruis!<em class="versenr"> 28</em> Sed
         turnu Vin al la preĝo de Via servanto kaj al lia petego, ho
         Eternulo, mia Dio, por aŭskulti la vokadon kaj la preĝon, per kiu
         Via servanto preĝas antaŭ Vi hodiaŭ;<em class="versenr"> 29</em> por ke Viaj okuloj estu
         nefermitaj super ĉi tiu domo nokte kaj tage, super la loko, pri
         kiu Vi diris: Mia nomo tie estos; por aŭskulti la preĝon, kiun
         Via servanto faros sur ĉi tiu loko.<em class="versenr"> 30</em> Kaj aŭskultu la petegon de
         Via servanto kaj de Via popolo Izrael, kiun ili preĝos sur ĉi tiu
         loko; aŭskultu sur la loko de Via loĝado en la ĉielo; kaj kiam Vi
         aŭskultos, Vi pardonu.<em class="versenr"> 31</em> Kiam iu pekos kontraŭ sia proksimulo,
         kaj oni postulos de li ĵuron, ke li ĵuru, kaj la ĵuro estos
         farata antaŭ Via altaro en ĉi tiu domo:<em class="versenr"> 32</em> tiam aŭskultu en la
         ĉielo, kaj faru juĝon pri Viaj servantoj, kondamnante la
         malbonagulon, metante lian konduton sur lian kapon, kaj montrante
         la pravecon de la virtulo, rekompencante lin laŭ lia virteco.<em class="versenr"> 33</em> Se Via popolo Izrael estos frapita de malamiko pro tio, ke ĝi
         pekis antaŭ Vi, sed ili sin returnos al Vi kaj gloros Vian nomon
         kaj preĝos kaj petegos al Vi en ĉi tiu domo:<em class="versenr"> 34</em> tiam aŭskultu en
         la ĉielo, kaj pardonu la pekon de Via popolo Izrael, kaj revenigu
         ilin sur la teron, kiun Vi donis al iliaj patroj.<em class="versenr"> 35</em> Se la ĉielo
         ŝlosiĝos tiel, ke ne estos pluvo pro tio, ke ili pekis antaŭ Vi,
         sed ili ekpreĝos sur ĉi tiu loko kaj gloros Vian nomon kaj
         returnos sin de sia peko, por ke Vi aŭskultu ilin:<em class="versenr"> 36</em> tiam
         aŭskultu en la ĉielo, kaj pardonu la pekon de Viaj servantoj kaj
         de Via popolo Izrael, montrante al ili la bonan vojon, kiun ili
         devas iri, kaj donu pluvon sur Vian landon, kiun Vi donis al Via
         popolo kiel heredaĵon.<em class="versenr"> 37</em> Se estos malsato en la lando, aŭ se
         estos pesto, brulsekeco, velkado, akridoj, aŭ vermoj, aŭ se
         premos ilin malamiko en la lando de ilia loĝado, aŭ se estos ia
         plago aŭ malsano;<em class="versenr"> 38</em> ĉe ĉiu preĝo, ĉe ĉiu petego, kiu venos de iu
         homo aŭ de Via tuta popolo Izrael, kiam ĉiu el ili sentos
         malfeliĉon en sia koro kaj etendos siajn manojn al ĉi tiu domo:<em class="versenr"> 39</em> Vi aŭskultu en la ĉielo, en la loko de Via loĝado, kaj
         pardonu, kaj faru kaj redonu al ĉiu konforme al lia tuta konduto,
         kiel Vi konas lian koron (ĉar Vi sola konas la koron de ĉiuj
         homidoj);<em class="versenr"> 40</em> por ke ili Vin timu dum la tuta tempo, kiun ili
         vivas sur la tero, kiun Vi donis al niaj patroj.<em class="versenr"> 41</em> Ankaŭ
         koncerne aligentulon, kiu ne estas el Via popolo Izrael, sed
         venos el malproksima lando pro Via nomo<em class="versenr"> 42</em> (ĉar ili aŭdos pri Via
         granda nomo kaj pri Via forta mano kaj pri Via etendita brako),
         kaj li venos kaj preĝos en ĉi tiu domo:<em class="versenr"> 43</em> Vi aŭskultu en la
         ĉielo, en la loko de Via loĝado, kaj faru ĉion, pri kio vokos al
         Vi la aligentulo; por ke ĉiuj popoloj de la tero konu Vian nomon,
         por ke ili timu Vin, kiel Via popolo Izrael, kaj por ke ili sciu,
         ke per Via nomo estas nomata ĉi tiu domo, kiun mi konstruis.<em class="versenr"> 44</em> Kiam Via popolo eliros milite kontraŭ sian malamikon laŭ la vojo,
         laŭ kiu Vi ilin sendos, kaj ili preĝos al la Eternulo, turninte
         sin al la urbo, kiun Vi elektis, kaj al la domo, kiun mi
         konstruis al Via nomo:<em class="versenr"> 45</em> tiam aŭskultu en la ĉielo ilian preĝon
         kaj ilian petegon, kaj defendu ilian aferon.<em class="versenr"> 46</em> Se ili pekos
         antaŭ Vi (ĉar ne ekzistas homo, kiu ne pekas), kaj Vi ekkoleros
         kontraŭ ili kaj transdonos ilin al malamiko, kaj iliaj kaptintoj
         forkondukos ilin en landon malamikan, malproksiman aŭ proksiman;<em class="versenr"> 47</em> sed ili rekonsciiĝos en la lando, en kiu ili estos kaptitaj,
         konvertiĝos, kaj petegos Vin en la lando de siaj kaptintoj,
         dirante: Ni pekis, ni malbonagis, ni krimis;<em class="versenr"> 48</em> kaj ili returnos
         sin al Vi per sia tuta koro kaj per sia tuta animo en la lando de
         siaj malamikoj, kiuj ilin kaptis, kaj ili preĝos al Vi, turninte
         sin al sia lando, kiun Vi donis al iliaj patroj, al la urbo, kiun
         Vi elektis, kaj al la domo, kiun mi konstruis al Via nomo:<em class="versenr"> 49</em> tiam aŭskultu en la ĉielo, en la loko de Via loĝado, ilian preĝon
         kaj ilian petegon, kaj defendu ilian aferon;<em class="versenr"> 50</em> kaj pardonu al
         Via popolo tion, per kio ili pekis antaŭ Vi, kaj ĉiujn iliajn
         krimojn, kiujn ili faris kontraŭ Vi, kaj veku por ili kompaton en
         iliaj kaptintoj, por ke ĉi tiuj estu favorkoraj al ili.<em class="versenr"> 51</em> Ĉar
         ili estas Via popolo kaj Via heredaĵo, kiun Vi elkondukis el
         Egiptujo, el la fera forno.<em class="versenr"> 52</em> Viaj okuloj estu malfermitaj al la
         petego de Via servanto kaj al la petego de Via popolo Izrael, por
         ke Vi aŭdu ilin pri ĉio, pri kio ili vokas al Vi.<em class="versenr"> 53</em> Ĉar Vi
         distingis ilin kiel Vian heredaĵon el ĉiuj popoloj de la tero,
         kiel Vi diris per Via servanto Moseo, kiam Vi elkondukis niajn
         patrojn el Egiptujo, ho Sinjoro, Eternulo.
      </p>
      <p class="p"><em class="versenr"> 54</em> Kiam Salomono finis preĝi antaŭ la Eternulo tiun tutan preĝon
         kaj petegon, li leviĝis de sia genuado antaŭ la altaro de la
         Eternulo, kaj liaj manoj estis etenditaj al la ĉielo.<em class="versenr"> 55</em> Kaj li
         stariĝis, kaj benis la tutan komunumon de Izrael per laŭta voĉo,
         dirante:<em class="versenr"> 56</em> Benata estu la Eternulo, kiu donis ripozon al Sia
         popolo Izrael konforme al ĉio, kion Li diris: ne forfalis eĉ unu
         vorto el ĉiuj Liaj bonaj vortoj, kiujn Li diris per Sia servanto
         Moseo.<em class="versenr"> 57</em> La Eternulo, nia Dio, estu kun ni, kiel Li estis kun
         niaj patroj, Li ne forlasu nin kaj ne forĵetu nin;<em class="versenr"> 58</em> Li klinu
         nian koron al Si, por ke ni iru laŭ ĉiuj Liaj vojoj, kaj por ke
         ni observu Liajn ordonojn kaj Liajn leĝojn kaj Liajn regulojn,
         kiujn Li donis al niaj patroj.<em class="versenr"> 59</em> Kaj ĉi tiuj miaj vortoj, kiujn
         mi preĝis antaŭ la Eternulo, estu proksimaj al la Eternulo, nia
         Dio, tage kaj nokte, por ke Li faru justaĵon al Sia servanto kaj
         justaĵon al Sia popolo Izrael en ĉiuj tagoj;<em class="versenr"> 60</em> por ke ĉiuj
         popoloj de la tero sciu, ke la Eternulo estas Dio kaj ke ne
         ekzistas alia.<em class="versenr"> 61</em> Via koro estu tute sindona al la Eternulo, nia
         Dio, por iri laŭ Liaj leĝoj kaj por observi Liajn ordonojn, kiel
         hodiaŭ.<em class="versenr"> 62</em> Kaj la reĝo kaj kun li ĉiuj Izraelidoj buĉis oferojn
         antaŭ la Eternulo.<em class="versenr"> 63</em> Kaj Salomono oferis la pacoferon, kiun li
         alportis al la Eternulo, dudek du mil bovojn kaj cent dudek mil
         ŝafojn. Tiamaniere la reĝo kaj ĉiuj Izraelidoj inaŭguris la domon
         de la Eternulo.<em class="versenr"> 64</em> En tiu tago la reĝo sanktigis la mezon de la
         korto, kiu estis antaŭ la domo de la Eternulo; ĉar li faris tie
         la bruloferon kaj la farunoferon kaj alportis ofere la sebon de
         la pacoferoj; ĉar la kupra altaro, kiu estis antaŭ la Eternulo,
         estis tro malgranda, por doni lokon al la brulofero kaj la
         farunofero kaj la sebo de la pacoferoj.<em class="versenr"> 65</em> Kaj Salomono faris
         tiam feston, kaj kun li la tuta Izrael, tre granda anaro, kiu
         kunvenis de Ĥamat ĝis la torento de Egiptujo, antaŭ la Eternulo,
         nia Dio, dum sep tagoj kaj ankoraŭ sep tagoj, kune dek kvar
         tagoj.<em class="versenr"> 66</em> En la oka tago li forsendis la popolon; kaj ili benis
         la reĝon, kaj iris al siaj tendoj, gajaj kaj ĝojantaj pro la tuta
         bono, kiun la Eternulo faris al Sia servanto David kaj al Sia
         popolo Izrael.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kiam Salomono finis la konstruadon de la domo de la Eternulo
         kaj de la reĝa domo, kaj de ĉio dezirita de Salomono, kion li
         deziris fari,<em class="versenr"> 2</em> la Eternulo aperis al Salomono duan fojon, kiel
         Li aperis al li en Gibeon.<em class="versenr"> 3</em> Kaj la Eternulo diris al li: Mi
         aŭdis vian preĝon kaj vian petegon, kiun vi faris antaŭ Mi; Mi
         sanktigis ĉi tiun domon, kiun vi konstruis, por ke Mi metu tien
         Mian nomon por eterne; kaj Miaj okuloj kaj Mia koro estos tie
         ĉiam.<em class="versenr"> 4</em> Kaj pri vi, se vi irados antaŭ Mi tiel, kiel iradis via
         patro David, kun pura koro kaj ĝusteco, farante ĉion, kion Mi
         ordonis al vi, kaj observante Miajn leĝojn kaj regulojn:<em class="versenr"> 5</em> tiam
         Mi fortikigos la tronon de via reĝado super Izrael por eterne,
         kiel Mi promesis al via patro David, dirante: Ne mankos ĉe vi
         viro sur la trono de Izrael.<em class="versenr"> 6</em> Sed se vi kaj viaj filoj deturnos
         vin de Mi, kaj ne observos Miajn ordonojn kaj Miajn leĝojn, kiujn
         Mi donis al vi, kaj vi iros kaj servos al aliaj dioj kaj
         adorkliniĝos al ili:<em class="versenr"> 7</em> tiam Mi ekstermos Izraelon de la lando,
         kiun Mi donis al li; kaj ĉi tiun domon, kiun Mi sanktigis por Mia
         nomo, Mi forpuŝos de antaŭ Mia vizaĝo; kaj Izrael fariĝos
         proverbo kaj moko inter ĉiuj popoloj.<em class="versenr"> 8</em> Kaj pri ĉi tiu domo, kiu
         estas tre alta, ĉiu preteriranto miregos kaj fajfos; kaj oni
         diros: Pro kio la Eternulo agis tiele kun ĉi tiu lando kaj kun ĉi
         tiu domo?<em class="versenr"> 9</em> Kaj oni respondos: Pro tio, ke ili forlasis la
         Eternulon, ilian Dion, kiu elkondukis iliajn patrojn el la lando
         Egipta, kaj ili aliĝis al aliaj dioj kaj adorkliniĝis al ili kaj
         servis al ili ― pro tio la Eternulo venigis sur ilin ĉi tiun tutan
         malbonon.
      </p>
      <p class="p"><em class="versenr"> 10</em> Post paso de la dudek jaroj, dum kiuj Salomono konstruis la du
         domojn, la domon de la Eternulo kaj la reĝan domon<em class="versenr"> 11</em> (por kiuj
         Ĥiram, la reĝo de Tiro, liveris al Salomono cedrajn arbojn kaj
         cipresajn arbojn kaj oron laŭ lia tuta deziro), la reĝo Salomono
         tiam donis al Ĥiram dudek urbojn en la lando Galilea.<em class="versenr"> 12</em> Kaj
         Ĥiram eliris el Tiro, por rigardi la urbojn, kiujn donis al li
         Salomono; kaj ili ne plaĉis al li.<em class="versenr"> 13</em> Kaj li diris: Kio estas
         tiuj urboj, kiujn vi donis al mi, mia frato? Kaj li donis al ili
         la nomon lando Kabul ĝis la nuna tago.<em class="versenr"> 14</em> Kaj Ĥiram sendis al la
         reĝo cent dudek kikarojn da oro.
      </p>
      <p class="p"><em class="versenr"> 15</em> Jen estas la aranĝo pri la impostoj, kiujn starigis la reĝo
         Salomono, por konstrui la domon de la Eternulo kaj sian domon kaj
         Milon kaj la muregon de Jerusalem kaj Ĥacoron kaj Megidon kaj
         Gezeron.<em class="versenr"> 16</em> (Faraono, reĝo de Egiptujo, venis kaj venkoprenis
         Gezeron kaj forbruligis ĝin per fajro, kaj mortigis la
         Kanaanidojn, kiuj loĝis en la urbo, kaj li donis ĝin kiel donacon
         al sia filino, edzino de Salomono.)<em class="versenr"> 17</em> Kaj Salomono konstruis
         Gezeron, kaj la malsupran Bet-Ĥoronon,<em class="versenr"> 18</em> kaj Baalaton, kaj
         Tadmoron en la dezerto, en la lando,<em class="versenr"> 19</em> kaj ĉiujn urbojn de
         provizoj, kiujn Salomono havis, kaj la urbojn por la ĉaroj kaj la
         urbojn por la rajdistoj, kaj ĉion, kion Salomono deziris konstrui
         en Jerusalem kaj sur Lebanon kaj en la tuta lando de sia regado.<em class="versenr"> 20</em> Koncerne la tutan popolon, kiu restis el la Amoridoj, Ĥetidoj,
         Perizidoj, Ĥividoj, kaj Jebusidoj, kiuj ne estis el la idoj de
         Izrael:<em class="versenr"> 21</em> iliajn infanojn, kiuj restis post ili en la lando kaj
         kiujn la Izraelidoj ne povis ekstermi, Salomono faris tributuloj-
         laboristoj ĝis la nuna tago.<em class="versenr"> 22</em> Sed el la Izraelidoj Salomono ne
         faris laboristojn; ili estis militistoj, liaj servantoj, liaj
         eminentuloj, liaj militestroj, liaj ĉarestroj, kaj liaj
         rajdistoj.<em class="versenr"> 23</em> La nombro de la ĉefaj oficistoj super la laboroj de
         Salomono estis kvincent kvindek; ili regis la popolon, kiu faris
         la laborojn.<em class="versenr"> 24</em> La filino de Faraono transiris el la urbo de
         David en sian domon, kiun li konstruis por ŝi; tiam li konstruis
         Milon.<em class="versenr"> 25</em> Kaj Salomono alportadis tri fojojn en jaro bruloferojn
         kaj pacoferojn sur la altaron, kiun li konstruis al la Eternulo,
         kaj incensadis ĉe ĝi antaŭ la Eternulo. Kaj li finkonstruis la
         domon.
      </p>
      <p class="p"><em class="versenr"> 26</em> Kaj ŝiparon faris la reĝo Salomono en Ecjon-Geber, kiu
         troviĝas apud Elat, sur la bordo de la Ruĝa Maro, en la lando de
         Edom.<em class="versenr"> 27</em> Kaj Ĥiram sendis en la ŝiparo siajn servantojn
         ŝipistojn, spertajn maristojn, kun la servantoj de Salomono.<em class="versenr"> 28</em> Kaj ili venis Ofiron, kaj prenis de tie kvarcent dudek kikarojn
         da oro kaj venigis al la reĝo Salomono.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Kiam la reĝino de Ŝeba aŭdis la famon pri Salomono kaj pri la
         domo de la Eternulo, ŝi venis, por elprovi lin per enigmoj.<em class="versenr"> 2</em> Kaj
         ŝi venis Jerusalemon kun tre granda akompanantaro, kun kameloj,
         portantaj aromaĵojn, tre multe da oro, kaj multekostajn ŝtonojn.
         Kaj ŝi venis al Salomono, kaj parolis kun li pri ĉio, kion ŝi
         havis en sia koro.<em class="versenr"> 3</em> Kaj Salomono solvis al ŝi ĉiujn ŝiajn
         demandojn; kaj estis nenio, kion la reĝo ne scius kaj kion li ne
         solvus al ŝi.<em class="versenr"> 4</em> Kaj la reĝino de Ŝeba vidis la tutan saĝecon de
         Salomono, kaj la domon, kiun li konstruis,<em class="versenr"> 5</em> kaj la manĝaĵon ĉe
         lia tablo kaj la loĝejon de liaj sklavoj kaj la oficojn de liaj
         servantoj kaj iliajn vestojn kaj liajn vinverŝistojn, kaj liajn
         bruloferojn, kiujn li oferadis en la domo de la Eternulo; kaj ŝi
         estis tute ravita.<em class="versenr"> 6</em> Kaj ŝi diris al la reĝo: Vera estas tio,
         kion mi aŭdis en mia lando pri viaj aferoj kaj pri via saĝeco;<em class="versenr"> 7</em> mi ne kredis al la diroj, ĝis mi venis kaj ĝis miaj okuloj
         ekvidis; sed nun mi vidas, ke oni ne rakontis al mi eĉ duonon; vi
         havas pli da saĝo kaj bono, ol diras la famo, kiun mi aŭdis.<em class="versenr"> 8</em> Feliĉaj estas viaj homoj, feliĉaj estas viaj servantoj, kiuj ĉiam
         staras antaŭ vi kaj aŭdas vian saĝecon.<em class="versenr"> 9</em> Benata estu la
         Eternulo, via Dio, kiu favoras vin kaj sidigis vin sur la tronon
         de Izrael. Pro Sia eterna amo al Izrael Li faris vin reĝo, por ke
         vi zorgu pri juĝo kaj justeco.<em class="versenr"> 10</em> Kaj ŝi donacis al la reĝo cent
         dudek kikarojn da oro kaj tre multe da aromaĵoj kaj multekostajn
         ŝtonojn; neniam plu venis tiom multe da aromaĵoj, kiom la reĝino
         de Ŝeba donacis al la reĝo Salomono.<em class="versenr"> 11</em> Kaj la ŝiparo de Ĥiram,
         kiu venigis oron el Ofir, alvenigis el Ofir tre multe da santala
         ligno kaj multekostajn ŝtonojn.<em class="versenr"> 12</em> Kaj el la santala ligno la
         reĝo faris pilastrojn por la domo de la Eternulo kaj por la reĝa
         domo, ankaŭ harpojn kaj psalterojn por la kantistoj; neniam venis
         tiom da santala ligno, nek estis vidata, ĝis la nuna tago.<em class="versenr"> 13</em> Kaj
         la reĝo Salomono donis al la reĝino de Ŝeba ĉion, kion ŝi deziris
         kaj kion ŝi petis, krom tio, kion li donis al ŝi el la mano de la
         reĝo Salomono mem. Kaj ŝi foriris returne en sian landon, ŝi kaj
         ŝiaj servantoj.
      </p>
      <p class="p"><em class="versenr"> 14</em> La pezo de la oro, kiu estis alportita al Salomono dum unu
         jaro, estis sescent sesdek ses kikaroj da oro;<em class="versenr"> 15</em> krom tio, kio
         venis de la butikistoj kaj de la komerco de negocistoj kaj de
         ĉiuj reĝoj de Arabujo kaj de la regionestroj.<em class="versenr"> 16</em> Kaj la reĝo
         Salomono faris ducent grandajn ŝildojn el forĝita oro (sescent
         sikloj da oro estis uzitaj por ĉiu ŝildo)<em class="versenr"> 17</em> kaj tricent
         malgrandajn ŝildojn el forĝita oro (tri min'oj da oro estis
         uzitaj por ĉiu el tiuj ŝildoj); kaj la reĝo metis ilin en la
         arbardomon de Lebanon.<em class="versenr"> 18</em> Kaj la reĝo faris grandan tronon el
         eburo kaj tegis ĝin per pura oro.<em class="versenr"> 19</em> Ses ŝtupojn havis la trono,
         rondan supron havis la trono malantaŭe, kaj brakapogojn
         ambaŭflanke de la sidloko, kaj du leonojn, starantajn apud la
         brakapogoj.<em class="versenr"> 20</em> Kaj ankoraŭ dek du leonoj tie staris sur la ses
         ŝtupoj ambaŭflanke; ne ekzistis io simila en iu ajn regno.<em class="versenr"> 21</em> Kaj
         ĉiuj trinkvazoj de la reĝo Salomono estis el oro, kaj ĉiuj vazoj
         de la Lebanona arbardomo estis el pura oro; nenio estis el
         arĝento; en la tempo de Salomono ĝi estis rigardata kiel
         senvalora.<em class="versenr"> 22</em> Ĉar Tarŝiŝan ŝiparon la reĝo havis sur la maro kun
         la ŝiparo de Ĥiram; unu fojon en tri jaroj venadis la Tarŝiŝa
         ŝiparo, alportante oron, arĝenton, eburon, simiojn, kaj pavojn.<em class="versenr"> 23</em> Tiel la reĝo Salomono superis ĉiujn reĝojn de la tero per
         riĉeco kaj per saĝeco.<em class="versenr"> 24</em> Kaj ĉiuj sur la tero penis vidi
         Salomonon, por aŭdi lian saĝon, kiun Dio enmetis en lian koron.<em class="versenr"> 25</em> Kaj ili alportadis ĉiu sian donacon: vazojn arĝentajn, vazojn
         orajn, vestojn, batalilojn, aromaĵojn, ĉevalojn, kaj mulojn,
         ĉiujare.<em class="versenr"> 26</em> Kaj Salomono kolektis al si ĉarojn kaj rajdistojn;
         kaj li havis mil kvarcent ĉarojn kaj dek du mil rajdistojn; kaj
         li lokis ilin en la urboj de ĉaroj kaj ĉe la reĝo en Jerusalem.<em class="versenr"> 27</em> Kaj la reĝo atingis tion, ke la arĝento estis en Jerusalem
         kiel ŝtonoj, kaj la cedroj estis en tiel granda kvanto, kiel
         sikomoroj sur malaltaj lokoj.<em class="versenr"> 28</em> La ĉevalojn al Salomono oni
         venigadis el Egiptujo; kaj societo de komercistoj de la reĝo
         aĉetadis ilin amase laŭ difinita prezo.<em class="versenr"> 29</em> Ĉiu ĉaro estis
         liverata el Egiptujo pro sescent sikloj da arĝento, kaj ĉiu
         ĉevalo pro cent kvindek; tiel same ili estis liverataj per iliaj
         manoj al ĉiuj reĝoj de la Ĥetidoj kaj al la reĝoj de Sirio.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">La reĝo Salomono amis multajn aligentajn virinojn, la filinon
         de Faraono, Moabidinojn, Amonidinojn, Edomidinojn, Cidonaninojn,
         Ĥetidinojn,<em class="versenr"> 2</em> el tiuj popoloj, pri kiuj la Eternulo diris al la
         Izraelidoj: Ne iru al ili, kaj ili ne iru al vi, ĉar ili turnos
         vian koron al siaj dioj; al ili Salomono aliĝis per amo.<em class="versenr"> 3</em> Kaj li
         havis da ĉefaj edzinoj sepcent kaj da kromvirinoj tricent; kaj
         liaj edzinoj forklinis lian koron.<em class="versenr"> 4</em> En la tempo de maljuneco de
         Salomono liaj edzinoj turnis lian koron al aliaj dioj, kaj lia
         koro ne estis tiel plene fordonita al la Eternulo, lia Dio, kiel
         la koro de lia patro David.<em class="versenr"> 5</em> Kaj Salomono sekvis Aŝtaron, diaĵon
         de la Cidonanoj, kaj Milkomon, abomenindaĵon de la Amonidoj.<em class="versenr"> 6</em> Kaj Salomono faris malbonon antaŭ la okuloj de la Eternulo, kaj
         ne sekvis plene la Eternulon, kiel lia patro David.<em class="versenr"> 7</em> Tiam
         Salomono konstruis altaĵon al Kemoŝ, abomenindaĵo de la Moabidoj,
         sur la monto, kiu estas antaŭ Jerusalem, kaj al Moleĥ,
         abomenindaĵo de la Amonidoj.<em class="versenr"> 8</em> Kaj tiel li faris por ĉiuj siaj
         aligentaj edzinoj, kiuj incensadis kaj alportadis oferojn al siaj
         dioj.
      </p>
      <p class="p"><em class="versenr"> 9</em> Kaj la Eternulo ekkoleris Salomonon pro tio, ke li forklinis
         sian koron de la Eternulo, Dio de Izrael, kiu aperis al li du
         fojojn,<em class="versenr"> 10</em> kaj kiu ordonis al li pri tiu afero, ke li ne sekvu
         aliajn diojn; sed li ne observis tion, kion la Eternulo ordonis.<em class="versenr"> 11</em> Kaj la Eternulo diris al Salomono: Pro tio, ke ĉi tio fariĝis
         ĉe vi, kaj ke vi ne observis Mian interligon kaj Miajn leĝojn,
         kiujn Mi donis al vi, Mi forŝiros de vi la regnon kaj donos ĝin
         al via servanto.<em class="versenr"> 12</em> Tamen dum via vivo Mi tion ne faros, pro via
         patro David; el la manoj de via filo Mi ĝin forŝiros.<em class="versenr"> 13</em> Sed ne
         la tutan regnon Mi forŝiros; unu tribon Mi donos al via filo, pro
         Mia servanto David, kaj pro Jerusalem, kiun Mi elektis.
      </p>
      <p class="p"><em class="versenr"> 14</em> Kaj la Eternulo aperigis kontraŭulon kontraŭ Salomono,
         Hadadon, la Edomidon, el la reĝa semo de Edom.<em class="versenr"> 15</em> Kiam David
         estis en Edomujo, kaj la militestro Joab venis, por enterigi la
         mortigitojn, li mortigis ĉiujn virseksulojn en Edomujo<em class="versenr"> 16</em> (ĉar
         ses monatojn tie restis Joab kaj ĉiuj Izraelidoj, ĝis ili
         ekstermis ĉiujn virseksulojn en Edomujo);<em class="versenr"> 17</em> tiam forkuris Hadad
         kune kun viroj Edomidoj el la servantoj de lia patro, por iri
         Egiptujon; Hadad estis tiam malgranda knabo.<em class="versenr"> 18</em> Ili elmoviĝis el
         Midjan kaj venis Paranon kaj prenis kun si homojn el Paran, kaj
         venis Egiptujon al Faraono, reĝo de Egiptujo, kaj ĉi tiu donis al
         li domon kaj nutraĵon, kaj ankaŭ landon li donis al li.<em class="versenr"> 19</em> Hadad
         tre ekplaĉis al Faraono, kaj ĉi tiu donis al li kiel edzinon
         fratinon de sia edzino, fratinon de la reĝino Taĥpenes.<em class="versenr"> 20</em> Kaj la
         fratino de Taĥpenes naskis al li lian filon Genubat. Kaj Taĥpenes
         edukis lin en la domo de Faraono, kaj Genubat loĝis en la domo de
         Faraono inter la filoj de Faraono.<em class="versenr"> 21</em> Kiam Hadad aŭdis en
         Egiptujo, ke David ekdormis kun siaj patroj kaj ke la militestro
         Joab mortis, Hadad diris al Faraono: Forliberigu min, ke mi iru
         en mian landon.<em class="versenr"> 22</em> Faraono diris al li: Ĉu io mankas al vi ĉe mi,
         ke vi deziras iri en vian landon? Kaj li respondis: Ne, tamen
         forliberigu min.
      </p>
      <p class="p"><em class="versenr"> 23</em> Dio starigis kontraŭ li ankoraŭ kontraŭulon, Rezonon, filon de
         Eljada, kiu forkuris de sia sinjoro Hadadezer, reĝo de Coba.<em class="versenr"> 24</em> Kaj li kolektis kontraŭ li virojn kaj fariĝis estro de bando,
         kiam David ilin mortigis; kaj ili iris Damaskon kaj ekloĝis tie
         kaj ekregis en Damasko.<em class="versenr"> 25</em> Kaj li estis kontraŭulo de la
         Izraelidoj dum la tuta vivo de Salomono, krom la malbono, kiu
         venadis de Hadad. Kaj li havis malamon kontraŭ la Izraelidoj, kaj
         li fariĝis reĝo de Sirio.
      </p>
      <p class="p"><em class="versenr"> 26</em> Kaj Jerobeam, filo de Nebat, Efratano el Cereda, kies patrino
         havis la nomon Cerua kaj estis vidvino, servanto de Salomono,
         levis la manon kontraŭ la reĝon.<em class="versenr"> 27</em> Kaj jen estas la kaŭzo, pro
         kiu li levis la manon kontraŭ la reĝon: Salomono konstruis Milon;
         li riparis la breĉojn de la urbo de sia patro David.<em class="versenr"> 28</em> Jerobeam
         estis viro forta kaj kuraĝa. Kiam Salomono vidis, ke la junulo
         estas laborkapabla, li starigis lin administranto de la
         tributlaboroj de la domo de Jozef.<em class="versenr"> 29</em> En tiu tempo okazis, ke
         Jerobeam eliris el Jerusalem; kaj renkontis lin sur la vojo la
         profeto Aĥija, la Ŝiloano; li portis sur si novan veston; ili
         ambaŭ estis solaj sur la kampo.<em class="versenr"> 30</em> Kaj Aĥija prenis la novan
         veston, kiu estis sur li, kaj disŝiris ĝin en dek du pecojn.<em class="versenr"> 31</em> Kaj li diris al Jerobeam: Prenu al vi dek pecojn; ĉar tiele diras
         la Eternulo, Dio de Izrael: Jen Mi forŝiras la regnon el la manoj
         de Salomono kaj donas al vi dek tribojn<em class="versenr"> 32</em> (sed unu tribo restos
         ĉe li, pro Mia servanto David, kaj pro la urbo Jerusalem, kiun Mi
         elektis el ĉiuj triboj de Izrael);<em class="versenr"> 33</em> pro tio, ke ili forlasis
         Min, kaj adorkliniĝis al Aŝtar, diaĵo de la Cidonanoj, al Kemoŝ,
         dio de Moab, kaj al Milkom, dio de la Amonidoj, kaj ne iris laŭ
         Miaj vojoj, por plenumi tion, kio plaĉas al Mi, kaj Miajn leĝojn
         kaj Miajn regulojn, kiel lia patro David.<em class="versenr"> 34</em> Mi ne prenos la
         tutan regnon el liaj manoj, sed Mi faros, ke li restos reganto
         dum sia tuta vivo, pro Mia servanto David, kiun Mi elektis kaj
         kiu observis Miajn ordonojn kaj Miajn leĝojn.<em class="versenr"> 35</em> Sed Mi prenos la
         regnon el la manoj de lia filo, kaj Mi donos el ĝi al vi dek
         tribojn;<em class="versenr"> 36</em> kaj al lia filo Mi donos unu tribon, por ke restu
         lumilo por ĉiam al Mia servanto David antaŭ Mi en Jerusalem, en
         la urbo, kiun Mi elektis al Mi, por meti tien Mian nomon.<em class="versenr"> 37</em> Vin
         Mi prenos, kaj vi regos super ĉio, kion via animo deziros, kaj vi
         estos reĝo super Izrael.<em class="versenr"> 38</em> Kaj se vi obeos ĉion, kion Mi ordonos
         al vi, kaj iros laŭ Miaj vojoj, kaj faros tion, kio plaĉas al Mi,
         observante Miajn leĝojn kaj Miajn ordonojn, kiel faris Mia
         servanto David, tiam Mi estos kun vi, kaj konstruos al vi domon
         fidindan, kiel Mi konstruis al David, kaj Mi donos al vi
         Izraelon.<em class="versenr"> 39</em> Kaj per tio Mi humiligos la semon de David, tamen ne
         por ĉiam.<em class="versenr"> 40</em> Salomono intencis mortigi Jerobeamon; sed Jerobeam
         leviĝis kaj forkuris en Egiptujon, al Ŝiŝak, reĝo de Egiptujo,
         kaj li restis en Egiptujo ĝis la morto de Salomono.
      </p>
      <p class="p"><em class="versenr"> 41</em> La tuta cetera historio de Salomono, kaj ĉio, kion li faris,
         kaj lia saĝeco estas priskribitaj en la libro de kroniko de
         Salomono.<em class="versenr"> 42</em> La tempo, dum kiu Salomono reĝis en Jerusalem super
         la tuta Izrael, estis kvardek jaroj.<em class="versenr"> 43</em> Kaj Salomono ekdormis kun
         siaj patroj kaj estis enterigita en la urbo de sia patro David.
         Kaj anstataŭ li ekreĝis Reĥabeam, lia filo.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Reĥabeam iris en Ŝeĥemon, ĉar en Ŝeĥemon venis ĉiuj Izraelidoj,
         por fari lin reĝo.<em class="versenr"> 2</em> Kiam tion aŭdis Jerobeam, filo de Nebat (ĉar
         li estis ankoraŭ en Egiptujo, kien li forkuris de la reĝo
         Salomono, kaj Jerobeam loĝis en Egiptujo,<em class="versenr"> 3</em> sed oni sendis kaj
         vokis lin), tiam Jerobeam kaj la tuta komunumo de Izrael venis,
         kaj ekparolis al Reĥabeam, dirante:<em class="versenr"> 4</em> Via patro tro pezigis nian
         jugon; nun deprenu iom de la malfacilaj laboroj de via patro, kaj
         de lia peza jugo, kiun li metis sur nin, kaj tiam ni servados al
         vi.<em class="versenr"> 5</em> Kaj li diris al ili: Iru, kaj post tri tagoj revenu al mi.
         Kaj la popolo disiris.<em class="versenr"> 6</em> Kaj la reĝo Reĥabeam konsiliĝis kun la
         maljunuloj, kiuj staradis antaŭ lia patro Salomono dum lia vivo,
         kaj li diris: Kiel vi konsilas respondi al ĉi tiu popolo?<em class="versenr"> 7</em> Kaj
         ili diris al li jene: Se hodiaŭ vi estos servanto al ĉi tiu
         popolo kaj komplezos al ili kaj kontentigos ilin kaj parolos al
         ili bonajn vortojn, ili estos al vi servantoj por ĉiam.<em class="versenr"> 8</em> Sed li
         ne atentis la konsilon de la maljunuloj, kiun ili donis al li,
         kaj li konsiliĝis kun la junuloj, kiuj elkreskis kune kun li kaj
         staris antaŭ li.<em class="versenr"> 9</em> Kaj li diris al ili: Kion vi konsilas, ke ni
         respondu al ĉi tiu popolo, kiu diris al mi jene: Faru malpli peza
         la jugon, kiun via patro metis sur nin?<em class="versenr"> 10</em> Kaj la junuloj, kiuj
         elkreskis kune kun li, parolis al li, dirante: Tiele diru al ĉi
         tiu popolo, kiu diris al vi: Via patro faris nian jugon tro peza,
         kaj vi faru ĝin malpli peza ― tiele diru al ili: Mia malgranda
         fingro estas pli dika, ol la lumboj de mia patro;<em class="versenr"> 11</em> tial se mia
         patro ŝarĝis vin per peza jugo, mi ankoraŭ plipezigos vian jugon;
         mia patro vin punadis per vipoj, sed mi vin punados per skorpioj.<em class="versenr"> 12</em> Kaj Jerobeam kaj la tuta popolo venis al Reĥabeam en la tria
         tago, kiel la reĝo ordonis, dirante: Revenu al mi en la tria
         tago.<em class="versenr"> 13</em> Kaj la reĝo respondis al la popolo malafable, kaj ne
         atentis la konsilon de la maljunuloj, kiun ili donis;<em class="versenr"> 14</em> kaj li
         parolis al ili laŭ la konsilo de la junuloj, dirante: Mia patro
         pezigis vian jugon, sed mi ankoraŭ pli pezigos vian jugon; mia
         patro vin punadis per vipoj, sed mi vin punados per skorpioj.<em class="versenr"> 15</em> Kaj la reĝo ne aŭskultis la popolon; ĉar estis destinite de la
         Eternulo, por ke plenumiĝu Lia vorto, kiun la Eternulo diris per
         Aĥija, la Ŝiloano, al Jerobeam, filo de Nebat.<em class="versenr"> 16</em> Kiam ĉiuj
         Izraelidoj vidis, ke la reĝo ilin ne obeas, tiam la popolo
         respondis al la reĝo, dirante: Kian parton ni havas en David? ni
         ne havas heredaĵon en la filo de Jiŝaj. Al viaj tendoj, ho
         Izrael! nun zorgu mem pri via domo, ho David! Kaj la Izraelidoj
         disiris al siaj tendoj.<em class="versenr"> 17</em> Sed super la Izraelidoj, kiuj loĝis en
         la urboj de Judujo, reĝis Reĥabeam.<em class="versenr"> 18</em> Kaj la reĝo Reĥabeam
         sendis Adoramon, la estron super la impostoj; sed ĉiuj Izraelidoj
         ĵetis sur lin ŝtonojn, kaj li mortis. Kaj la reĝo Reĥabeam rapide
         sidiĝis en ĉaro, por forkuri en Jerusalemon.<em class="versenr"> 19</em> Tiamaniere Izrael
         defalis de la domo de David ĝis la nuna tago.<em class="versenr"> 20</em> Kiam ĉiuj
         Izraelidoj aŭdis, ke Jerobeam revenis, ili sendis kaj vokis lin
         al la kunveno kaj faris lin reĝo super ĉiuj Izraelidoj. La domon
         de David sekvis sole nur la tribo de Jehuda.
      </p>
      <p class="p"><em class="versenr"> 21</em> Kaj kiam Reĥabeam venis en Jerusalemon, li kolektis el la tuta
         domo de Jehuda kaj el la tribo de Benjamen cent okdek mil
         elektitajn militistojn, por militi kontraŭ la domo de Izrael, por
         revenigi la regnon al Reĥabeam, filo de Salomono.<em class="versenr"> 22</em> Sed aperis
         vorto de Dio al Ŝemaja, homo de Dio, dirante:<em class="versenr"> 23</em> Diru al
         Reĥabeam, filo de Salomono, reĝo de Judujo, kaj al la tuta domo
         de Jehuda kaj de Benjamen kaj al la cetera popolo jene:<em class="versenr"> 24</em> Tiele
         diras la Eternulo: Ne iru kaj ne militu kontraŭ viaj fratoj, la
         Izraelidoj; reiru ĉiu al sia domo, ĉar de Mi estas farita ĉi tiu
         afero. Kaj ili obeis la vorton de la Eternulo, kaj retenis sin de
         irado, konforme al la vorto de la Eternulo.
      </p>
      <p class="p"><em class="versenr"> 25</em> Kaj Jerobeam prikonstruis Ŝeĥemon sur la monto de Efraim kaj
         ekloĝis en ĝi; kaj li eliris el tie kaj konstruis Penuelon.<em class="versenr"> 26</em> Kaj Jerobeam diris en sia koro: Nun la regno povas reveni al la
         domo de David;<em class="versenr"> 27</em> se ĉi tiu popolo irados, por fari oferojn en la
         domo de la Eternulo en Jerusalem, tiam la koro de ĉi tiu popolo
         returniĝos al ilia sinjoro, al Reĥabeam, reĝo de Judujo; kaj ili
         mortigos min kaj revenos al Reĥabeam, reĝo de Judujo.<em class="versenr"> 28</em> Kaj la
         reĝo aranĝis konsiliĝon, kaj li faris du orajn bovidojn, kaj
         diris al la popolo: Ne iradu plu en Jerusalemon; jen estas viaj
         dioj, ho Izrael, kiuj elkondukis vin el la lando Egipta.<em class="versenr"> 29</em> Kaj
         li starigis unu en Bet-El, kaj la duan li instalis en Dan.<em class="versenr"> 30</em> Kaj
         ĉi tiu afero fariĝis kaŭzo de pekado: la popolo komencis iradi al
         unu el ili ĝis Dan.<em class="versenr"> 31</em> Kaj li konstruis domojn de altaĵoj, kaj li
         starigis pastrojn el la popolo, kiuj ne estis el la idoj de Levi.<em class="versenr"> 32</em> Kaj Jerobeam starigis feston en la oka monato, en la dek-kvina
         tago de la monato, simile al la festo en Judujo, kaj li suriris
         sur la altaron; tiel li faris en Bet-El, alportante oferojn al la
         bovidoj, kiujn li faris; kaj li loĝigis en Bet-El la pastrojn de
         la altaĵoj, kiujn li aranĝis.<em class="versenr"> 33</em> Kaj li suriris sur la altaron,
         kiun li faris en Bet-El, en la dek-kvina tago de la oka monato,
         kiun li mem elpensis; kaj li faris feston por la Izraelidoj, kaj
         suriris sur la altaron, por incensi.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj jen homo de Dio venis el Judujo laŭ ordono de la Eternulo
         en Bet-Elon, kiam Jerobeam staris sur la altaro, por incensi.<em class="versenr"> 2</em> Kaj li vokis al la altaro laŭ ordono de la Eternulo kaj diris: Ho
         altaro, altaro! tiele diras la Eternulo: Jen en la domo de David
         naskiĝos filo, kies nomo estos Joŝija, kaj li buĉos sur vi la
         pastrojn de la altaĵoj, incensantajn sur vi, kaj homaj ostoj
         estos bruligitaj sur vi.<em class="versenr"> 3</em> Kaj li donis en tiu tago signon,
         dirante: Ĉi tio estas la signo, ke tion parolis la Eternulo: jen
         la altaro disfendiĝos, kaj la cindro, kiu estas sur ĝi,
         disŝutiĝos.<em class="versenr"> 4</em> Kiam la reĝo aŭdis la vortojn de la homo de Dio,
         kiujn li vokis al la altaro en Bet-El, Jerobeam etendis sian
         manon de sur la altaro, kaj diris: Kaptu lin! Sed rigidiĝis lia
         mano, kiun li etendis kontraŭ lin, kaj li ne povis retiri ĝin al
         si.<em class="versenr"> 5</em> Kaj la altaro disfendiĝis, kaj la cindro de la altaro
         disŝutiĝis, konforme al la signo, kiun donis la homo de Dio laŭ
         la ordono de la Eternulo.<em class="versenr"> 6</em> Kaj la reĝo ekparolis kaj diris al la
         homo de Dio: Faru peton antaŭ la Eternulo, via Dio, kaj preĝu por
         mi, por ke mia mano revenu al mi. Kaj la homo de Dio faris peton
         antaŭ la Eternulo, kaj la mano de la reĝo revenis al li kaj
         fariĝis kiel antaŭe.<em class="versenr"> 7</em> Tiam la reĝo diris al la homo de Dio: Iru
         kun mi en la domon kaj fortigu vin per manĝo, kaj mi donos al vi
         donacon.<em class="versenr"> 8</em> Sed la homo de Dio diris al la reĝo: Eĉ se vi donos al
         mi duonon de via domo, mi ne iros kun vi, kaj mi ne manĝos panon
         nek trinkos akvon en ĉi tiu loko;<em class="versenr"> 9</em> ĉar tiele estas ordonite al
         mi per la vorto de la Eternulo: Ne manĝu panon nek trinku akvon,
         kaj ne reiru laŭ la vojo, laŭ kiu vi venis.<em class="versenr"> 10</em> Kaj li iris laŭ
         alia vojo, kaj ne reiris laŭ la vojo, laŭ kiu li venis en Bet-Elon.
      </p>
      <p class="p"><em class="versenr"> 11</em> Unu profeto maljunulo loĝis en Bet-El. Kaj venis liaj filoj,
         kaj rakontis al li la tutan aferon, kiun faris la homo de Dio
         hodiaŭ en Bet-El; la vortojn, kiujn li diris al la reĝo, ili
         rakontis al sia patro.<em class="versenr"> 12</em> Kaj ilia patro diris al ili: Laŭ kiu
         vojo li iris? Kaj liaj filoj montris la vojon, laŭ kiu iris la
         homo de Dio, kiu venis el Judujo.<em class="versenr"> 13</em> Tiam li diris al siaj filoj:
         Selu al mi la azenon. Kaj ili selis al li la azenon, kaj li
         ekrajdis sur ĝi,<em class="versenr"> 14</em> kaj sekvis la homon de Dio kaj trovis lin
         sidanta sub kverko, kaj diris al li: Ĉu vi estas la homo de Dio,
         kiu venis el Judujo? Kaj tiu diris: Mi.<em class="versenr"> 15</em> Kaj li diris al li:
         Venu kun mi en la domon kaj manĝu panon.<em class="versenr"> 16</em> Sed tiu diris: Mi ne
         povas reiri kun vi kaj veni al vi, kaj mi ne manĝos panon nek
         trinkos ĉe vi akvon en ĉi tiu loko;<em class="versenr"> 17</em> ĉar estas dirite al mi per
         la vorto de la Eternulo: Ne manĝu panon nek trinku tie akvon, ne
         reiru laŭ la vojo, laŭ kiu vi venis.<em class="versenr"> 18</em> Kaj li diris al li: Mi
         ankaŭ estas profeto, kiel vi, kaj anĝelo diris al mi laŭ ordono
         de la Eternulo jene: Revenigu lin kun vi en vian domon, por ke li
         manĝu panon kaj trinku akvon. Li mensogis al li.<em class="versenr"> 19</em> Kaj li reiris
         kun li kaj manĝis panon en lia domo kaj trinkis akvon.<em class="versenr"> 20</em> Dum ili
         sidis ankoraŭ ĉe la tablo, venis la vorto de la Eternulo al la
         profeto, kiu lin revenigis.<em class="versenr"> 21</em> Kaj li vokis al la homo de Dio,
         kiu venis el Judujo, dirante: Tiele diras la Eternulo: Pro tio,
         ke vi malobeis la buŝon de la Eternulo, kaj ne plenumis la
         ordonon, kiun faris al vi la Eternulo, via Dio,<em class="versenr"> 22</em> sed vi reiris
         kaj manĝis panon kaj trinkis akvon en la loko, pri kiu Li diris
         al vi, ke vi ne manĝu panon kaj ne trinku akvon, via kadavro ne
         venos en la tombon de viaj patroj.<em class="versenr"> 23</em> Post kiam li manĝis panon
         kaj trinkis, oni selis por li la azenon, por la profeto, kiun li
         revenigis.<em class="versenr"> 24</em> Kaj li iris, kaj sur la vojo renkontis lin leono
         kaj mortigis lin. Kaj lia kadavro kuŝis ĵetita sur la vojo, kaj
         la azeno staris apude, kaj la leono staris apud la kadavro.<em class="versenr"> 25</em> Kaj jen pasis homoj, kaj vidis la kadavron kuŝantan sur la vojo,
         kaj la leonon starantan apud la kadavro, kaj ili iris kaj
         rakontis en la urbo, en kiu loĝis la maljuna profeto.<em class="versenr"> 26</em> Kiam
         tion aŭdis la profeto, kiu revenigis lin de la vojo, li diris:
         Tio estas la homo de Dio, kiu malobeis la buŝon de la Eternulo;
         la Eternulo transdonis lin al leono, kiu disŝiris kaj mortigis
         lin konforme al la vorto de la Eternulo, kiun Li diris al li.<em class="versenr"> 27</em> Kaj li diris al siaj filoj jene: Selu al mi la azenon. Kaj ili
         selis.<em class="versenr"> 28</em> Kaj li iris kaj trovis lian kadavron kuŝantan sur la
         vojo, kaj la azenon kaj la leonon starantajn apud la kadavro; la
         leono ne manĝis la kadavron kaj ne disŝiris la azenon.<em class="versenr"> 29</em> Kaj la
         profeto levis la kadavron de la homo de Dio kaj metis ĝin sur la
         azenon kaj veturigis ĝin returne. Kaj la maljuna profeto venis en
         la urbon, por priplori kaj enterigi lin.<em class="versenr"> 30</em> Kaj li metis lian
         kadavron en sian tombon; kaj ili priploris lin: Ho ve, mia frato!<em class="versenr"> 31</em> Post kiam oni enterigis lin, li diris al siaj filoj jene: Kiam
         mi mortos, entombigu min en la tombo, en kiu estas entombigita la
         homo de Dio; apud liajn ostojn metu miajn ostojn.<em class="versenr"> 32</em> Ĉar
         plenumiĝos la vorto, kiun li eldiris laŭ ordono de la Eternulo
         pri la altaro, kiu estas en Bet-El, kaj pri ĉiuj domoj de
         altaĵoj, kiuj troviĝas en la urboj de Samario.
      </p>
      <p class="p"><em class="versenr"> 33</em> Post tiu okazintaĵo Jerobeam ne retiris sin de sia malbona
         vojo, sed li denove starigis el la popolo pastrojn por la
         altaĵoj; kiun li volis, tiun li konsekris, ke li fariĝu pastro de
         altaĵoj.<em class="versenr"> 34</em> Kaj ĉi tio fariĝis peko por la domo de Jerobeam, por
         pereo kaj ekstermiĝo de sur la tero.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">En tiu tempo malsaniĝis Abija, filo de Jerobeam.<em class="versenr"> 2</em> Kaj Jerobeam
         diris al sia edzino: Leviĝu kaj aliaspektiĝu, por ke oni ne sciu,
         ke vi estas edzino de Jerobeam, kaj iru en Ŝilon; tie troviĝas la
         profeto Aĥija, kiu antaŭdiris al mi, ke mi estos reĝo super ĉi
         tiu popolo.<em class="versenr"> 3</em> Kaj prenu en vian manon dek panojn kaj biskvitojn
         kaj kruĉon da mielo, kaj iru al li; li diros al vi, kio estos al
         la knabo.<em class="versenr"> 4</em> Kaj la edzino de Jerobeam tiel faris; ŝi leviĝis kaj
         iris en Ŝilon kaj venis en la domon de Aĥija. Aĥija ne povis
         vidi, ĉar liaj okuloj ĉesis funkcii pro maljuneco.<em class="versenr"> 5</em> Sed la
         Eternulo diris al Aĥija: Jen la edzino de Jerobeam iras, por
         demandi vin pri sia filo, ĉar li estas malsana; tiel kaj tiel
         diru al ŝi; kiam ŝi venos, ŝi prezentos sin kiel alian personon.<em class="versenr"> 6</em> Kaj kiam Aĥija ekaŭdis la sonadon de ŝiaj piedoj, kiam ŝi
         eniris en la pordon, li diris: Eniru, edzino de Jerobeam; por kio
         vi prezentas vin kiel alian personon? mi estas sendita al vi kun
         sciigo premanta.<em class="versenr"> 7</em> Iru, diru al Jerobeam: Tiele diras la
         Eternulo, Dio de Izrael: Ĉar Mi altigis vin el inter la popolo
         kaj faris vin princo super Mia popolo Izrael,<em class="versenr"> 8</em> kaj Mi forŝiris
         la regnon de la domo de David kaj donis ĝin al vi; sed vi ne
         estis kiel Mia servanto David, kiu observis Miajn ordonojn kaj
         sekvis Min per sia tuta koro, farante nur tion, kio plaĉas al Mi;<em class="versenr"> 9</em> kaj vi agis pli malbone, ol ĉiuj, kiuj estis antaŭ vi, kaj vi
         iris kaj faris al vi aliajn diojn kaj idolojn, por kolerigi Min,
         kaj Min vi ĵetis malantaŭ vian dorson:<em class="versenr"> 10</em> tial Mi venigos
         malbonon sur la domon de Jerobeam, kaj Mi ekstermos ĉe Jerobeam
         ĉiun virseksulon, malliberulon kaj liberulon en Izrael, kaj Mi
         elbalaos la domon de Jerobeam, kiel oni elbalaas malpuraĵon, ĉion
         ĝis la fino.<em class="versenr"> 11</em> Kiu mortos ĉe Jerobeam en la urbo, tiun formanĝos
         la hundoj, kaj kiu mortos sur la kampo, tiun formanĝos la birdoj
         de la ĉielo; ĉar la Eternulo tion diris.<em class="versenr"> 12</em> Kaj vi leviĝu, iru al
         via domo; kiam via piedo eniros en la urbon, la infano mortos.<em class="versenr"> 13</em> Kaj priploros lin ĉiuj Izraelidoj kaj enterigos lin; ĉar li sola
         ĉe Jerobeam iros en tombon, ĉar en li el la tuta domo de Jerobeam
         troviĝis io bona koncerne la Eternulon, Dion de Izrael.<em class="versenr"> 14</em> Kaj la
         Eternulo starigos al Si super Izrael reĝon, kiu ekstermos la
         domon de Jerobeam en tiu tago kaj baldaŭ.<em class="versenr"> 15</em> Kaj la Eternulo
         frapos Izraelon, similigante lin al kano, kiu ŝanceliĝas en la
         akvo, kaj Li elŝiros la Izraelidojn el tiu bona tero, kiun Li
         donis al iliaj patroj, kaj Li disblovos ilin trans la Riveron pro
         tio, ke ili faris siajn sanktajn stangojn, kolerigante la
         Eternulon.<em class="versenr"> 16</em> Kaj Li transdonos Izraelon pro la pekoj de
         Jerobeam, per kiuj li pekis kaj per kiuj li pekigis Izraelon.<em class="versenr"> 17</em> Kaj leviĝis la edzino de Jerobeam kaj foriris kaj venis en
         Tircan. Apenaŭ ŝi paŝis sur la sojlon de la domo, la knabo
         mortis.<em class="versenr"> 18</em> Kaj oni enterigis lin, kaj ĉiuj Izraelidoj priploris
         lin, konforme al la vorto de la Eternulo, kiun Li diris per Sia
         servanto, la profeto Aĥija.<em class="versenr"> 19</em> La cetera historio de Jerobeam,
         kiel li militis kaj kiel li reĝis, estas priskribita en la libro
         de kroniko de la reĝoj de Izrael.<em class="versenr"> 20</em> La tempo, dum kiu reĝis
         Jerobeam, estis dudek du jaroj. Kaj li ekdormis kun siaj patroj.
         Kaj anstataŭ li ekreĝis lia filo Nadab.
      </p>
      <p class="p"><em class="versenr"> 21</em> Reĥabeam, filo de Salomono, reĝis en Judujo. La aĝon de
         kvardek unu jaroj havis Reĥabeam, kiam li fariĝis reĝo; kaj dek
         sep jarojn li reĝis en Jerusalem, la urbo, kiun la Eternulo
         elektis inter ĉiuj triboj de Izrael, por estigi tie Sian nomon.
         La nomo de lia patrino estis Naama, la Amonidino.<em class="versenr"> 22</em> Kaj la Judoj
         faris malbonon antaŭ la okuloj de la Eternulo, kaj incitis Lin
         pli ol ĉio, kion faris iliaj patroj per siaj pekoj, kiujn ili
         pekis.<em class="versenr"> 23</em> Kaj ankaŭ ili konstruis al si altaĵojn, statuojn, kaj
         sanktajn stangojn sur ĉiu alta monteto kaj sub ĉiu branĉoriĉa
         arbo.<em class="versenr"> 24</em> Ankaŭ malĉastistoj estis en la lando; ili faris ĉiujn
         abomenindaĵojn de la popoloj, kiujn la Eternulo forpelis antaŭ la
         Izraelidoj.<em class="versenr"> 25</em> En la kvina jaro de la reĝo Reĥabeam iris Ŝiŝak,
         reĝo de Egiptujo, kontraŭ Jerusalemon.<em class="versenr"> 26</em> Kaj li forprenis la
         trezorojn de la domo de la Eternulo kaj la trezorojn de la reĝa
         domo, ĉion li prenis; li prenis ankaŭ ĉiujn orajn ŝildojn, kiujn
         faris Salomono.<em class="versenr"> 27</em> Kaj la reĝo Reĥabeam faris anstataŭ ili
         ŝildojn kuprajn, kaj transdonis ilin en la manojn de la estroj de
         korpogardistoj, kiuj gardadis la enirejon de la reĝa domo.<em class="versenr"> 28</em> Kaj
         ĉiufoje, kiam la reĝo iris en la domon de la Eternulo, la
         korpogardistoj ilin portis, kaj poste returne portis ilin en la
         ĉambron de la korpogardistoj.<em class="versenr"> 29</em> La cetera historio de Reĥabeam,
         kaj ĉio, kion li faris, estas priskribitaj en la libro de kroniko
         de la reĝoj de Judujo.<em class="versenr"> 30</em> Kaj inter Reĥabeam kaj Jerobeam estis
         milito dum ilia tuta vivo.<em class="versenr"> 31</em> Kaj Reĥabeam ekdormis kun siaj
         patroj, kaj oni enterigis lin kun liaj patroj en la urbo de
         David. La nomo de lia patrino estis Naama, Amonidino. Kaj
         anstataŭ li ekreĝis lia filo Abijam.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">En la dek-oka jaro de la reĝo Jerobeam, filo de Nebat, ekreĝis
         Abijam super Judujo.<em class="versenr"> 2</em> Tri jarojn li reĝis en Jerusalem. La nomo
         de lia patrino estis Maaĥa, filino de Abiŝalom.<em class="versenr"> 3</em> Li iradis en
         ĉiuj pekoj de sia patro, kiujn ĉi tiu faris antaŭ li; kaj lia
         koro ne estis plene fordonita al la Eternulo, lia Dio, kiel la
         koro de lia patro David.<em class="versenr"> 4</em> Sed pro David la Eternulo, lia Dio,
         donis al li lumilon en Jerusalem, starigante lian filon post li
         kaj subtenante Jerusalemon;<em class="versenr"> 5</em> pro tio, ke David faradis tion, kio
         plaĉas al la Eternulo, kaj dum sia tuta vivo ne forkliniĝis de
         ĉio, kion Li ordonis al li, krom la afero kun Urija, la Ĥetido.<em class="versenr"> 6</em> Kaj milito estis inter Reĥabeam kaj Jerobeam dum lia tuta vivo.<em class="versenr"> 7</em> La cetera historio de Abijam, kaj ĉio, kion li faris, estas
         priskribitaj en la libro de kroniko de la reĝoj de Judujo. Kaj
         milito estis inter Abijam kaj Jerobeam.<em class="versenr"> 8</em> Kaj Abijam ekdormis kun
         siaj patroj, kaj oni enterigis lin en la urbo de David. Kaj
         anstataŭ li ekreĝis lia filo Asa.
      </p>
      <p class="p"><em class="versenr"> 9</em> En la dudeka jaro de la reĝado de Jerobeam super Izrael ekreĝis
         Asa super Judujo.<em class="versenr"> 10</em> Kaj kvardek unu jarojn li reĝis en
         Jerusalem. La nomo de lia patrino estis Maaĥa, filino de
         Abiŝalom.<em class="versenr"> 11</em> Kaj Asa agadis, kiel plaĉas al la Eternulo, kiel lia
         patro David.<em class="versenr"> 12</em> Kaj li elpelis la malĉastistojn el la lando, kaj
         forigis ĉiujn idolojn, kiujn faris liaj patroj.<em class="versenr"> 13</em> Kaj eĉ sian
         patrinon Maaĥa li senigis je ŝia titolo de reĝino, pro tio, ke ŝi
         faris idolon por Aŝtar. Kaj Asa dishakis ŝian idolon kaj
         forbruligis ĉe la torento Kidron.<em class="versenr"> 14</em> Tamen la altaĵoj ne estis
         forigitaj; sed la koro de Asa estis perfekta ĉe la Eternulo dum
         lia tuta vivo.<em class="versenr"> 15</em> Li enportis en la domon de la Eternulo la
         konsekritaĵojn de sia patro kaj siajn proprajn konsekritaĵojn,
         arĝenton kaj oron kaj vazojn.<em class="versenr"> 16</em> Kaj milito estis inter Asa kaj
         Baaŝa, reĝo de Izrael, dum ilia tuta vivo.<em class="versenr"> 17</em> Kaj Baaŝa, reĝo de
         Izrael, iris kontraŭ Judujon, kaj li konstruis Raman, por bari la
         eliradon kaj eniradon al Asa, reĝo de Judujo.<em class="versenr"> 18</em> Tiam Asa prenis
         la tutan arĝenton kaj oron, kiu restis en la trezorejo de la domo
         de la Eternulo kaj en la trezorejo de la reĝa domo, kaj donis
         tion en la manojn de siaj servantoj; kaj la reĝo Asa sendis ilin
         al Ben-Hadad, filo de Tabrimon, filo de Ĥezjon, reĝo de Sirio,
         kiu loĝis en Damasko, kaj dirigis al li:<em class="versenr"> 19</em> Estas interligo inter
         mi kaj vi, inter mia patro kaj via patro; jen mi sendas al vi
         donacon, arĝenton kaj oron; neniigu vian interligon kun Baaŝa,
         reĝo de Izrael, por ke li foriru de mi.<em class="versenr"> 20</em> Kaj Ben-Hadad obeis la
         reĝon Asa, kaj sendis siajn militestrojn kontraŭ la urbojn de
         Izrael kaj venkobatis Ijonon kaj Danon kaj Abel-Bet-Maaĥan kaj la
         tutan Kineroton, la tutan landon de Naftali.<em class="versenr"> 21</em> Kiam Baaŝa tion
         aŭdis, li ĉesis konstrui Raman kaj restis en Tirca.<em class="versenr"> 22</em> Tiam la
         reĝo Asa kunvokis ĉiujn Judojn, sen escepto; kaj ili forportis la
         ŝtonojn de Rama kaj ĝian lignon, el kiuj Baaŝa faris la
         konstruadon; kaj la reĝo Asa konstruis el tio Geban de Benjamen
         kaj Micpan.<em class="versenr"> 23</em> La cetera historio de Asa, kaj lia heroeco, kaj
         ĉio, kion li faris, kaj la urboj, kiujn li konstruis, estas
         priskribitaj en la libro de kroniko de la reĝoj de Judujo. Nur en
         sia maljuneco li malsaniĝis je siaj piedoj.<em class="versenr"> 24</em> Kaj Asa ekdormis
         kun siaj patroj, kaj oni enterigis lin kun liaj patroj en la urbo
         de lia patro David. Kaj anstataŭ li ekreĝis lia filo Jehoŝafat.
      </p>
      <p class="p"><em class="versenr"> 25</em> Nadab, filo de Jerobeam, fariĝis reĝo super Izrael en la dua
         jaro de Asa, reĝo de Judujo; kaj li reĝis super Izrael du jarojn.<em class="versenr"> 26</em> Kaj li faris malbonon antaŭ la okuloj de la Eternulo, kaj iris
         laŭ la vojo de sia patro kaj en liaj pekoj, per kiuj li pekigis
         Izraelon.<em class="versenr"> 27</em> Kaj faris konspiron kontraŭ li Baaŝa, filo de Aĥija,
         el la domo de Isaĥar, kaj Baaŝa mortigis lin ĉe Gibeton de la
         Filiŝtoj, kiam Nadab kaj ĉiuj Izraelidoj sieĝis Gibetonon.<em class="versenr"> 28</em> Kaj
         Baaŝa mortigis lin en la tria jaro de Asa, reĝo de Judujo, kaj
         ekreĝis anstataŭ li.<em class="versenr"> 29</em> Kaj kiam li fariĝis reĝo, li mortigis la
         tutan domon de Jerobeam; li ne restigis ĉe Jerobeam eĉ unu
         animon, ĝis li tute lin ekstermis, konforme al la vorto de la
         Eternulo, kiun Li diris per Sia servanto Aĥija, la Ŝiloano;<em class="versenr"> 30</em> pro la pekoj de Jerobeam, per kiuj li pekis kaj per kiuj li
         pekigis Izraelon, pro la incito, per kiu li kolerigis la
         Eternulon, Dion de Izrael.<em class="versenr"> 31</em> La cetera historio de Nadab, kaj
         ĉio, kion li faris, estas priskribitaj en la libro de kroniko de
         la reĝoj de Izrael.<em class="versenr"> 32</em> Milito estis inter Asa kaj Baaŝa, reĝo de
         Izrael, dum ilia tuta vivo.
      </p>
      <p class="p"><em class="versenr"> 33</em> En la tria jaro de Asa, reĝo de Judujo, ekreĝis Baaŝa, filo de
         Aĥija, super la tuta Izrael en Tirca por la daŭro de dudek kvar
         jaroj.<em class="versenr"> 34</em> Kaj li faris malbonon antaŭ la okuloj de la Eternulo,
         kaj iris laŭ la vojo de Jerobeam kaj en liaj pekoj, per kiuj li
         pekigis Izraelon.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Kaj aperis la vorto de la Eternulo al Jehu, filo de Ĥanani, pri
         Baaŝa, dirante:<em class="versenr"> 2</em> Ĉar mi levis vin el la polvo kaj faris vin
         reganto super Mia popolo Izrael kaj vi iras laŭ la vojo de
         Jerobeam kaj pekigas Mian popolon Izrael, incitante Min per iliaj
         pekoj,<em class="versenr"> 3</em> tial Mi elbalaos Baaŝan kaj lian domon, kaj Mi faros kun
         via domo kiel kun la domo de Jerobeam, filo de Nebat.<em class="versenr"> 4</em> Kiu
         mortos ĉe Baaŝa en la urbo, tiun formanĝos la hundoj, kaj kiu
         mortos ĉe li sur la kampo, tiun formanĝos la birdoj de la ĉielo.<em class="versenr"> 5</em> La cetera historio de Baaŝa, kaj tio, kion li faris, kaj lia
         potenco estas priskribitaj en la libro de kroniko de la reĝoj de
         Izrael.<em class="versenr"> 6</em> Kaj Baaŝa ekdormis kun siaj patroj, kaj oni enterigis
         lin en Tirca. Kaj anstataŭ li ekreĝis lia filo Ela.<em class="versenr"> 7</em> Per la
         profeto Jehu, filo de Ĥanani, aperis la vorto de la Eternulo pri
         Baaŝa kaj pri lia domo pro la tuta malbono, kiun li faris antaŭ
         la okuloj de la Eternulo, incitante Lin per la faroj de siaj
         manoj, estante kiel la domo de Jerobeam, kaj pro tio, ke li
         mortigis lin.
      </p>
      <p class="p"><em class="versenr"> 8</em> En la jaro dudek-sesa de Asa, reĝo de Judujo, ekreĝis Ela, filo
         de Baaŝa, super Izrael en Tirca por la daŭro de du jaroj.<em class="versenr"> 9</em> Kaj
         faris konspiron kontraŭ li lia servanto Zimri, estro de duono de
         la ĉaroj. Kiam li en Tirca drinkis ĝis ebrieco en la domo de
         Arca, palacestro de Tirca,<em class="versenr"> 10</em> tiam venis Zimri kaj frapis lin kaj
         mortigis lin, en la jaro dudek-sepa de Asa, reĝo de Judujo, kaj
         faris sin reĝo anstataŭ li.<em class="versenr"> 11</em> Kiam li fariĝis reĝo, kiam li
         eksidis sur lia trono, li mortigis la tutan domon de Baaŝa,
         restigante ĉe li neniun virseksulon, kaj ankaŭ liajn parencojn
         kaj amikojn.<em class="versenr"> 12</em> Kaj Zimri ekstermis la tutan domon de Baaŝa,
         konforme al la vorto de la Eternulo, kiun Li diris pri Baaŝa per
         la profeto Jehu,<em class="versenr"> 13</em> pro ĉiuj pekoj de Baaŝa kaj la pekoj de lia
         filo Ela, per kiuj ili pekis kaj per kiuj ili pekigis Izraelon,
         incitante la Eternulon, Dion de Izrael, per siaj idolaĵoj.<em class="versenr"> 14</em> La
         cetera historio de Ela, kaj ĉio, kion li faris, estas
         priskribitaj en la libro de kroniko de la reĝoj de Izrael.
      </p>
      <p class="p"><em class="versenr"> 15</em> En la dudek-sepa jaro de Asa, reĝo de Judujo, ekreĝis Zimri
         por la daŭro de sep tagoj en Tirca, kiam la popolo sieĝis
         Gibetonon de la Filiŝtoj.<em class="versenr"> 16</em> Kiam la sieĝanta popolo aŭdis, ke
         Zimri faris konspiron kaj mortigis la reĝon, tiam la tuta popolo
         en la sama tago elektis kiel reĝon Omrin, la militestron de
         Izrael.<em class="versenr"> 17</em> Kaj Omri kune kun la tuta Izrael foriris de Gibeton
         kaj eksieĝis Tircan.<em class="versenr"> 18</em> Kiam Zimri vidis, ke la urbo estas
         prenita, li iris en la palacon de la reĝa domo kaj ekbruligis
         ĉirkaŭ si per fajro la reĝan domon, kaj mortis,<em class="versenr"> 19</em> pro siaj
         pekoj, per kiuj li pekis, farante malbonon antaŭ la okuloj de la
         Eternulo, irante laŭ la vojo de Jerobeam kaj en lia peko, kiun li
         faris, pekigante Izraelon.<em class="versenr"> 20</em> La cetera historio de Zimri, kaj
         lia konspiro, kiun li faris, estas priskribitaj en la libro de
         kroniko de la reĝoj de Izrael.
      </p>
      <p class="p"><em class="versenr"> 21</em> Tiam la popolo Izraela dividiĝis en du partojn: duono de la
         popolo aliĝis al Tibni, filo de Ginat, por reĝigi lin, kaj la dua
         duono aliĝis al Omri.<em class="versenr"> 22</em> Kaj la popolo, kiu aliĝis al Omri,
         venkis tiun popolon, kiu aliĝis al Tibni, filo de Ginat; kaj
         Tibni mortis, kaj ekreĝis Omri.<em class="versenr"> 23</em> En la tridek-unua jaro de Asa,
         reĝo de Judujo, Omri ekreĝis super Izrael por la daŭro de dek du
         jaroj. En Tirca li reĝis dum ses jaroj.<em class="versenr"> 24</em> Kaj li aĉetis la
         monton Samario de Ŝemer pro du kikaroj da arĝento, kaj li
         prikonstruis tiun monton, kaj al la urbo, kiun li konstruis, li
         donis la nomon Samario, laŭ la nomo de Ŝemer, la mastro de la
         monto.<em class="versenr"> 25</em> Kaj Omri faris malbonon antaŭ la okuloj de la Eternulo,
         kaj li agis pli malbone, ol ĉiuj, kiuj estis antaŭ li.<em class="versenr"> 26</em> Kaj li
         iris laŭ la tuta vojo de Jerobeam, filo de Nebat, kaj en liaj
         pekoj, per kiuj li pekigis Izraelon, incitante la Eternulon, Dion
         de Izrael, per iliaj idolaĵoj.<em class="versenr"> 27</em> La cetera historio de Omri,
         tio, kion li faris, kaj liaj heroaĵoj, kiujn li faris, estas
         priskribitaj en la libro de kroniko de la reĝoj de Izrael.<em class="versenr"> 28</em> Kaj
         Omri ekdormis kun siaj patroj, kaj oni enterigis lin en Samario.
         Kaj anstataŭ li ekreĝis lia filo Aĥab.
      </p>
      <p class="p"><em class="versenr"> 29</em> Aĥab, filo de Omri, ekreĝis super Izrael en la tridek-oka jaro
         de Asa, reĝo de Judujo. Kaj Aĥab, filo de Omri, reĝis super
         Izrael en Samario dudek du jarojn.<em class="versenr"> 30</em> Kaj Aĥab, filo de Omri,
         faris malbonon antaŭ la okuloj de la Eternulo, pli ol ĉiuj, kiuj
         estis antaŭ li.<em class="versenr"> 31</em> Ne sufiĉis al li, ke li iris en la pekoj de
         Jerobeam, filo de Nebat: li prenis al si kiel edzinon Izebelon,
         filinon de Etbaal, reĝo de la Cidonanoj, kaj li iris kaj servis
         al Baal kaj adorkliniĝis al li.<em class="versenr"> 32</em> Kaj li starigis altaron al
         Baal en la domo de Baal, kiun li konstruis en Samario.<em class="versenr"> 33</em> Kaj
         Aĥab faris sanktajn stangojn, kaj Aĥab faris pli da incitado
         kontraŭ la Eternulo, Dio de Izrael, ol ĉiuj reĝoj de Izrael, kiuj
         estis antaŭ li.<em class="versenr"> 34</em> En lia tempo Ĥiel, Bet-Elano, konstruis
         Jeriĥon. Kun perdo de sia unuenaskito Abiram li fondis ĝin, kaj
         kun perdo de sia plej juna filo Segub li starigis ĝiajn
         pordegojn, konforme al la vorto de la Eternulo, kiun Li diris per
         Josuo, filo de Nun.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Kaj Elija, la Teŝebano, el la loĝantoj de Gilead, diris al
         Aĥab: Kiel vivas la Eternulo, Dio de Izrael, antaŭ kiu mi staras,
         ne estos en ĉi tiuj jaroj roso nek pluvo, krom en la okazo, se mi
         tion diros.<em class="versenr"> 2</em> Kaj aperis la vorto de la Eternulo al li, dirante:<em class="versenr"> 3</em> Foriru de ĉi tie, kaj direktu vin orienten, kaj kaŝu vin ĉe la
         torento Kerit, kiu estas oriente de Jordan.<em class="versenr"> 4</em> El tiu torento vi
         trinkados, kaj al la korvoj Mi ordonis, ke ili tie vin nutru.<em class="versenr"> 5</em> Kaj li iris kaj faris, kiel ordonis la Eternulo; li iris kaj
         restis ĉe la torento Kerit, kiu estas oriente de Jordan.<em class="versenr"> 6</em> Kaj la
         korvoj alportadis al li panon kaj viandon matene kaj panon kaj
         viandon vespere; kaj el la torento li trinkadis.<em class="versenr"> 7</em> Post kelka
         tempo la torento elsekiĝis, ĉar ne estis pluvo en la lando.
      </p>
      <p class="p"><em class="versenr"> 8</em> Tiam aperis al li la vorto de la Eternulo, dirante:<em class="versenr"> 9</em> Leviĝu,
         iru Carfaton, kiu apartenas al Cidon, kaj restu tie; Mi ordonis
         tie al virino vidvino, ke ŝi liveradu al vi manĝaĵon.<em class="versenr"> 10</em> Kaj li
         leviĝis, kaj iris Carfaton. Kiam li venis al la pordego de la
         urbo, li ekvidis virinon vidvinon, kiu kolektis lignon. Kaj li
         vokis al ŝi, kaj diris: Alportu al mi iom da akvo en vazo, por ke
         mi trinku.<em class="versenr"> 11</em> Kaj ŝi ekiris, por preni; tiam li vokis al ŝi, kaj
         diris: Alportu al mi pecon da pano en viaj manoj.<em class="versenr"> 12</em> Sed ŝi
         respondis: Kiel vivas la Eternulo, via Dio, mi ne havas
         bakitaĵon, sed nur plenmanon da faruno en la vazo kaj iom da oleo
         en la kruĉo; jen mi kolektis du pecojn da ligno, kaj mi iros kaj
         pretigos tion por mi kaj por mia filo, kaj ni tion manĝos kaj
         mortos.<em class="versenr"> 13</em> Kaj Elija diris al ŝi: Ne timu, iru kaj faru, kiel vi
         diris; tamen antaŭe faru al mi el tio malgrandan bakitaĵon kaj
         alportu al mi; kaj por vi kaj por via filo vi faros poste.<em class="versenr"> 14</em> Ĉar
         tiele diras la Eternulo, Dio de Izrael: La faruno en la vazo ne
         konsumiĝos, kaj la oleo en la kruĉo ne mankos, ĝis la tago, kiam
         la Eternulo donos pluvon sur la teron.<em class="versenr"> 15</em> Kaj ŝi iris kaj faris,
         kiel ordonis Elija; kaj manĝis ŝi kaj li kaj ŝia domo dum kelka
         tempo.<em class="versenr"> 16</em> La faruno en la vazo ne konsumiĝis, kaj la oleo en la
         kruĉo ne mankis, konforme al la vorto de la Eternulo, kiun Li
         diris per Elija.<em class="versenr"> 17</em> Post tiu okazintaĵo malsaniĝis la filo de la
         virino, la dommastrino; kaj lia malsano estis tre forta, tiel, ke
         li tute ĉesis spiri.<em class="versenr"> 18</em> Tiam ŝi diris al Elija: Kio estas inter
         mi kaj vi, homo de Dio? Vi venis al mi, por rememorigi pri miaj
         pekoj kaj mortigi mian filon!<em class="versenr"> 19</em> Kaj li diris al ŝi: Donu al mi
         vian filon. Kaj li prenis lin el ŝiaj brakoj, kaj portis lin en
         la subtegmenton, en kiu li loĝis, kaj metis lin sur sian liton.<em class="versenr"> 20</em> Kaj li vokis al la Eternulo, kaj diris: Ho Eternulo, mia Dio!
         ĉu eĉ al la vidvino, ĉe kiu mi loĝas, Vi faros malbonon,
         mortigante ŝian filon?<em class="versenr"> 21</em> Kaj li etendis sin super la infano tri
         fojojn, kaj vokis al la Eternulo, kaj diris: Ho Eternulo, mia
         Dio, revenigu la animon de ĉi tiu infano en lian internon.<em class="versenr"> 22</em> Kaj
         la Eternulo aŭskultis la voĉon de Elija, kaj la animo de la
         infano revenis en lian internon, kaj li reviviĝis.<em class="versenr"> 23</em> Kaj Elija
         prenis la infanon kaj portis lin malsupren el la subtegmento en
         la domon kaj redonis lin al lia patrino; kaj Elija diris:
         Rigardu, via filo vivas.<em class="versenr"> 24</em> Tiam la virino diris al Elija: Nun mi
         eksciis, ke vi estas homo de Dio kaj ke la vorto de la Eternulo
         en via buŝo estas vera.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Post multe da tempo aperis la vorto de la Eternulo al Elija en
         la tria jaro, dirante: Iru, montru vin al Aĥab, kaj Mi donos
         pluvon sur la teron.<em class="versenr"> 2</em> Kaj Elija iris, por montri sin al Aĥab. La
         malsato estis forta en Samario.<em class="versenr"> 3</em> Aĥab vokis Obadjan, kiu estis
         lia palacestro. (Obadja estis tre diotima;<em class="versenr"> 4</em> kiam Izebel
         ekstermis la profetojn de la Eternulo, Obadja prenis cent
         profetojn kaj kaŝis ilin en kavernoj po kvindek homoj kaj
         nutradis ilin per pano kaj akvo.)<em class="versenr"> 5</em> Kaj Aĥab diris al Obadja: Iru
         tra la lando al ĉiuj akvaj fontoj kaj al ĉiuj torentoj; eble ni
         trovos herbon, por ke ni povu konservi la vivon al la ĉevaloj kaj
         muloj kaj ne ekstermiĝu al ni ĉiuj brutoj.<em class="versenr"> 6</em> Kaj ili dividis
         inter si la landon, por trairi ĝin: Aĥab iris aparte laŭ unu
         direkto, kaj Obadja iris aparte laŭ alia direkto.<em class="versenr"> 7</em> Kiam Obadja
         estis sur la vojo, subite venis al li renkonte Elija. Tiu rekonis
         lin kaj ĵetis sin vizaĝaltere, kaj diris: Ĉu tio estas vi, mia
         sinjoro Elija?<em class="versenr"> 8</em> Kaj ĉi tiu respondis al li: Mi; iru, diru al via
         sinjoro, ke Elija estas ĉi tie.<em class="versenr"> 9</em> Kaj li diris: Per kio mi pekis,
         ke vi transdonas vian servanton en la manon de Aĥab, por ke li
         mortigu min?<em class="versenr"> 10</em> Kiel vivas la Eternulo, via Dio, ne ekzistas
         popolo aŭ regno, kien mia sinjoro ne estus sendinta min, por
         serĉi vin; kaj kiam ili diris, ke vi tie ne estas, li ĵurigis
         tiun regnon kaj popolon, ke oni ne trovis vin.<em class="versenr"> 11</em> Kaj nun vi
         diras: Iru, diru al via sinjoro, ke Elija estas ĉi tie.<em class="versenr"> 12</em> Kaj
         okazos, ke kiam mi foriros de vi, la spirito de la Eternulo
         forportos vin, mi ne scias kien; mi venos, por diri al Aĥab, kaj
         li ne trovos vin, kaj tiam li mortigos min; kaj via servanto
         estas diotima de sia juneco.<em class="versenr"> 13</em> Ĉu oni ne rakontis al mia
         sinjoro, kion mi faris, kiam Izebel mortigis la profetojn de la
         Eternulo, ke mi kaŝis cent homojn el la profetoj de la Eternulo
         en kavernoj po kvindek homoj kaj nutradis ilin per pano kaj akvo?<em class="versenr"> 14</em> Kaj nun vi diras: Iru, diru al via sinjoro, ke Elija estas ĉi
         tie! li ja mortigos min.<em class="versenr"> 15</em> Tiam Elija diris: Kiel vivas la
         Eternulo Cebaot, antaŭ kiu mi staras, hodiaŭ mi montros min al
         li.<em class="versenr"> 16</em> Kaj Obadja iris renkonte al Aĥab kaj diris al li. Tiam
         Aĥab iris renkonte al Elija.<em class="versenr"> 17</em> Kaj kiam Aĥab ekvidis Elijan,
         Aĥab diris al li: Ĉu tio estas vi, kiu senordigas Izraelon?<em class="versenr"> 18</em> Sed li respondis: Izraelon senordigis ne mi, sed vi kaj la domo
         de via patro, per tio, ke vi forlasis la ordonojn de la Eternulo
         kaj sekvis la Baalojn.<em class="versenr"> 19</em> Kaj nun sendu, kunvenigu al mi la tutan
         Izraelon sur la monton Karmel, ankaŭ la kvarcent kvindek
         profetojn de Baal kaj la kvarcent profetojn de Aŝtar, kiuj estas
         nutrataj ĉe la tablo de Izebel.<em class="versenr"> 20</em> Kaj Aĥab sendis al ĉiuj
         Izraelidoj, kaj li kunvenigis la profetojn sur la monton Karmel.<em class="versenr"> 21</em> Tiam Elija aliris al la tuta popolo, kaj diris: Kiel longe
         ankoraŭ vi lamos sur du flankoj? se la Eternulo estas Dio, sekvu
         Lin; kaj se Baal, tiam sekvu lin. Kaj la popolo nenion respondis
         al li.<em class="versenr"> 22</em> Kaj Elija diris al la popolo: Mi restis la sola profeto
         de la Eternulo, kaj da profetoj de Baal estas kvarcent kvindek
         homoj.<em class="versenr"> 23</em> Oni donu do al ni du bovojn; kaj ili elektu al si unu
         el la bovoj kaj dishaku ĝin kaj metu sur la lignon, sed fajron
         ili ne submetu; kaj mi pretigos la duan bovon kaj metos sur la
         lignon, kaj fajron mi ne submetos.<em class="versenr"> 24</em> Kaj voku al la nomo de via
         dio, kaj mi vokos al la nomo de la Eternulo; kaj tiu Dio, kiu
         respondos per fajro, estu konfesata kiel Dio. Kaj la tuta popolo
         respondis kaj diris: Bone.<em class="versenr"> 25</em> Kaj Elija diris al la profetoj de
         Baal: Elektu al vi unu el la bovoj kaj pretigu antaŭe, ĉar vi
         estas multaj; kaj voku al la nomo de via dio, sed fajron ne
         submetu.<em class="versenr"> 26</em> Kaj ili prenis la bovon, kiun li donis al ili, kaj
         pretigis, kaj vokadis al la nomo de Baal de la mateno ĝis la
         tagmezo, dirante: Ho Baal, aŭskultu nin! Sed aperis nenia voĉo
         nek respondo. Kaj ili saltadis ĉirkaŭ la altaro, kiun ili faris.<em class="versenr"> 27</em> Kiam fariĝis tagmezo, Elija mokis ilin, kaj diris: Kriu per
         laŭta voĉo, ĉar li estas dio; eble li havas interparoladon, aŭ
         eble li foriris, aŭ eble li vojaĝas; eble li dormas, li do
         vekiĝos.<em class="versenr"> 28</em> Kaj ili kriis per laŭta voĉo, kaj pikis sin laŭ sia
         kutimo per glavoj kaj lancoj, ĝis sango verŝiĝis sur ili.<em class="versenr"> 29</em> Kiam
         pasis la tagmezo, ili ĉiam ankoraŭ faradis la ceremoniojn, ĝis
         venis la tempo, kiam oni faras la farunoferojn; sed estis nenia
         voĉo, nenia respondo, nenia atento.<em class="versenr"> 30</em> Tiam Elija diris al la
         tuta popolo: Aliru al mi. Kaj la tuta popolo aliris al li. Kaj li
         rekonstruis la detruitan altaron de la Eternulo.<em class="versenr"> 31</em> Kaj Elija
         prenis dek du ŝtonojn, laŭ la nombro de la triboj de la filoj de
         Jakob, al kiu aperis la vorto de la Eternulo, dirante: Via nomo
         estu Izrael.<em class="versenr"> 32</em> Kaj li konstruis el la ŝtonoj altaron en la nomo
         de la Eternulo, kaj li faris ĉirkaŭ la altaro foson, havantan la
         amplekson de du grenmezuroj.<em class="versenr"> 33</em> Kaj li aranĝis la lignon, kaj
         dishakis la bovon kaj metis ĝin sur la lignon.<em class="versenr"> 34</em> Kaj li diris:
         Plenigu kvar sitelojn per akvo, kaj oni verŝu tion sur la
         bruloferon kaj sur la lignon. Poste li diris: Ripetu. Kaj oni
         ripetis. Kaj li diris: Faru same la trian fojon. Kaj oni faris
         same la trian fojon.<em class="versenr"> 35</em> Kaj la akvo verŝiĝis ĉirkaŭen de la
         altaro, kaj ankaŭ la tuta foso pleniĝis de akvo.<em class="versenr"> 36</em> Kaj kiam
         venis la tempo, kiam oni faras farunoferon, la profeto Elija
         aliris, kaj diris: Ho Eternulo, Dio de Abraham, Isaak, kaj
         Izrael! hodiaŭ oni eksciu, ke Vi estas Dio ĉe Izrael kaj mi estas
         Via servanto, kaj ke laŭ Via vorto mi faris ĉion ĉi tion.<em class="versenr"> 37</em> Aŭskultu min, ho Eternulo, aŭskultu min, por ke ĉi tiu popolo
         eksciu, ke Vi, Eternulo, estas Dio, kaj por ke Vi konvertu ilian
         koron returne.<em class="versenr"> 38</em> Tiam falis fajro de la Eternulo kaj konsumis la
         bruloferon kaj la lignon kaj la ŝtonojn kaj la polvon; kaj la
         akvon, kiu estis en la foso, ĝi forlekis.<em class="versenr"> 39</em> Kiam la tuta popolo
         tion vidis, ili ĵetis sin vizaĝaltere, kaj diris: La Eternulo
         estas Dio, la Eternulo estas Dio.<em class="versenr"> 40</em> Tiam Elija diris al ili:
         Kaptu la profetojn de Baal, ke neniu el ili saviĝu. Kaj oni
         kaptis ilin; kaj Elija forkondukis ilin al la torento Kiŝon kaj
         buĉis ilin tie.<em class="versenr"> 41</em> Kaj Elija diris al Aĥab: Iru, manĝu kaj
         trinku, ĉar aŭdiĝas bruo de pluvo.<em class="versenr"> 42</em> Kaj Aĥab iris, por manĝi
         kaj trinki; sed Elija suriris sur la supron de Karmel kaj
         kliniĝis al la tero kaj metis sian vizaĝon inter siajn genuojn.<em class="versenr"> 43</em> Kaj li diris al sia junulo: Iru kaj rigardu en la direkto al
         la maro. Tiu iris kaj rigardis, kaj diris: Estas nenio. Kaj li
         diris: Iru denove, sep fojojn.<em class="versenr"> 44</em> En la sepa fojo tiu diris: Jen
         malgranda nubo, kiel manplato de homo, leviĝas de la maro. Tiam
         li diris: Iru, diru al Aĥab: Jungu kaj forveturu, por ke vin ne
         retenu la pluvo.<em class="versenr"> 45</em> Dume de momento al momento la ĉielo
         mallumiĝis de nuboj kaj vento, kaj fariĝis granda pluvo. Kaj Aĥab
         ekveturis kaj direktis sin al Jizreel.<em class="versenr"> 46</em> Kaj la mano de la
         Eternulo estis super Elija. Li zonis siajn lumbojn kaj kuris
         antaŭ Aĥab ĝis Jizreel.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Aĥab rakontis al Izebel ĉion, kion faris Elija, kaj tion, ke li
         mortigis ĉiujn profetojn per glavo.<em class="versenr"> 2</em> Tiam Izebel sendis senditon
         al Elija, por diri: La dioj faru al mi tion kaj pli, se mi morgaŭ
         en ĉi tiu tempo ne faros kun via animo, kiel estas farite kun la
         animo de ĉiu el ili.<em class="versenr"> 3</em> Li ektimis, kaj leviĝis kaj foriris, por
         savi sian vivon; kaj li venis en Beer-Ŝeban, kiu troviĝas en
         Judujo, kaj restigis tie sian junulon.<em class="versenr"> 4</em> Sed li mem iris en la
         dezerton vojiron de unu tago, kaj venis kaj sidiĝis sub unu
         genisto kaj petis morton por sia animo, kaj diris: Sufiĉas nun,
         ho Eternulo! prenu mian animon, ĉar mi ne estas pli bona ol miaj
         patroj.<em class="versenr"> 5</em> Kaj li kuŝiĝis kaj endormiĝis sub la genisto; kaj jen
         anĝelo ektuŝis lin, kaj diris al li: Leviĝu, manĝu.<em class="versenr"> 6</em> Li
         ekrigardis, kaj jen ĉe sia kaploko li ekvidis bakitan paneton kaj
         kruĉon kun akvo. Kaj li manĝis kaj trinkis, kaj denove kuŝiĝis,
         por dormi.<em class="versenr"> 7</em> Kaj la anĝelo de la Eternulo revenis duan fojon kaj
         ektuŝis lin, kaj diris: Leviĝu, manĝu, ĉar vin atendas granda
         vojo.<em class="versenr"> 8</em> Kaj li leviĝis kaj manĝis kaj trinkis; kaj per la forto,
         kiun li ricevis de tiu manĝado, li iris kvardek tagojn kaj
         kvardek noktojn ĝis Ĥoreb, la monto de Dio.<em class="versenr"> 9</em> Kaj tie li eniris
         en kavernon kaj tradormis tie. Kaj jen aperis al li vorto de la
         Eternulo, kaj diris al li: Kion vi faras ĉi tie, Elija?<em class="versenr"> 10</em> Kaj li
         respondis: Mi fervoris pro la Eternulo, Dio Cebaot, ĉar la
         Izraelidoj forlasis Vian interligon, detruis Viajn altarojn, kaj
         mortigis Viajn profetojn per glavo; mi sola restis, sed oni
         serĉas mian animon, por forpreni ĝin.<em class="versenr"> 11</em> Kaj Li diris: Eliru kaj
         stariĝu sur la monto antaŭ la Eternulo. Kaj jen la Eternulo
         preteriras, kaj granda kaj forta vento disŝiras montojn kaj
         disrompas rokojn antaŭ la Eternulo; sed ne en la vento estis la
         Eternulo. Post la vento estis tertremo, sed ne en la tertremo
         estis la Eternulo.<em class="versenr"> 12</em> Post la tertremo estis fajro, sed ne en la
         fajro estis la Eternulo. Post la fajro aŭdiĝis blovado de
         delikata venteto.<em class="versenr"> 13</em> Kiam Elija tion ekaŭdis, li kovris sian
         vizaĝon per sia mantelo, kaj eliris kaj stariĝis ĉe la enirejo de
         la kaverno. Kaj jen aperis al li voĉo, kaj diris: Kion vi faras
         ĉi tie, Elija?<em class="versenr"> 14</em> Kaj li respondis: Mi fervoris pro la Eternulo,
         Dio Cebaot, ĉar la Izraelidoj forlasis Vian interligon, detruis
         Viajn altarojn, kaj mortigis Viajn profetojn per glavo; mi sola
         restis, sed oni serĉas mian animon, por forpreni ĝin.<em class="versenr"> 15</em> Kaj la
         Eternulo diris al li: Iru returne vian vojon tra la dezerto al
         Damasko; kiam vi venos, sanktoleu Ĥazaelon kiel reĝon super
         Sirio;<em class="versenr"> 16</em> kaj Jehun, filon de Nimŝi, sanktoleu kiel reĝon super
         Izrael; kaj Eliŝan, filon de Ŝafat, el Abel-Meĥola, sanktoleu
         kiel profeton anstataŭ vi.<em class="versenr"> 17</em> Kaj estos, ke kiu saviĝos de la
         glavo de Ĥazael, tiun mortigos Jehu; kaj kiu saviĝos de la glavo
         de Jehu, tiun mortigos Eliŝa.<em class="versenr"> 18</em> Mi restigos el Izrael sep mil,
         ĉiujn, kies genuoj ne fleksiĝis antaŭ Baal kaj kies buŝo ne kisis
         lin.<em class="versenr"> 19</em> Kaj li foriris de tie, kaj trovis Eliŝan, filon de Ŝafat,
         kiu estis pluganta; dek du bovoparoj estis antaŭ li, kaj li mem
         estis ĉe la dek-dua. Kaj Elija aliris al li kaj ĵetis al li sian
         mantelon.<em class="versenr"> 20</em> Kaj tiu forlasis la brutojn kaj ekkuris al Elija,
         kaj diris: Permesu al mi nur kisi mian patron kaj mian patrinon,
         kaj mi sekvos vin. Kaj li diris al li: Iru kaj revenu, ĉar kion
         mi faris al vi?<em class="versenr"> 21</em> Kaj tiu foriris de li, kaj prenis paron da
         bovoj kaj buĉis ilin, kaj sur la jungaĵo de la bovoj li kuiris la
         viandon kaj donis al la homoj, kaj ili manĝis. Kaj li leviĝis kaj
         eksekvis Elijan kaj ekservis lin.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Ben-Hadad, reĝo de Sirio, kolektis sian tutan militistaron; kun
         li estis tridek du reĝoj, kaj ĉevalojn kaj ĉarojn; kaj li iris
         kaj eksieĝis Samarion kaj militis kontraŭ ĝi.<em class="versenr"> 2</em> Kaj li sendis
         senditojn al Aĥab, reĝo de Izrael, en la urbon,<em class="versenr"> 3</em> kaj dirigis al
         li: Tiele diras Ben-Hadad: Via arĝento kaj via oro devas esti
         miaj, kaj viaj edzinoj kaj viaj plej bonaj filoj devas esti miaj.<em class="versenr"> 4</em> Kaj la reĝo de Izrael respondis kaj diris: Konforme al via
         diro, mia sinjoro, ho reĝo, al vi apartenas mi, kaj ĉio, kion mi
         havas.<em class="versenr"> 5</em> La senditoj venis denove, kaj diris: Tiele diras Ben-
         Hadad: Ĉar mi sendis al vi, por diri, ke vian arĝenton kaj vian
         oron kaj viajn edzinojn kaj viajn filojn vi donu al mi,<em class="versenr"> 6</em> tial
         morgaŭ en ĉi tiu tempo mi sendos miajn servantojn al vi, por ke
         ili traserĉu vian domon kaj la domojn de viaj servantoj, kaj por
         ke ĉion, kio estas kara al vi, ili prenu en siajn manojn kaj
         forportu.<em class="versenr"> 7</em> Tiam la reĝo de Izrael kunvokis ĉiujn plejaĝulojn de
         la lando, kaj diris: Sciu kaj rigardu, kian malbonon li intencas;
         ĉar li sendis al mi, por postuli miajn edzinojn kaj miajn filojn
         kaj mian arĝenton kaj mian oron, kaj mi ne rifuzis al li.<em class="versenr"> 8</em> Kaj
         ĉiuj plejaĝuloj kaj la tuta popolo diris al li: Ne obeu, kaj ne
         konsentu.<em class="versenr"> 9</em> Tiam li diris al la senditoj de Ben-Hadad: Diru al
         mia sinjoro la reĝo: Ĉion, pri kio vi sendis al via servanto la
         unuan fojon, mi plenumos; sed ĉi tion mi ne povas fari. Kaj la
         senditoj iris kaj transdonis la vortojn.<em class="versenr"> 10</em> Tiam Ben-Hadad sendis
         al li, kaj dirigis: La dioj faru al mi tion kaj pli, se la polvo
         de Samario sufiĉos, ke ĉiuj homoj, kiuj min sekvas, povu preni
         manplenon da ĝi.<em class="versenr"> 11</em> Sed la reĝo de Izrael respondis kaj diris:
         Diru: Kiu surmetas la zonon, ne fanfaronu kiel tiu, kiu ĝin
         demetas.<em class="versenr"> 12</em> Kiam Ben-Hadad aŭdis tiujn vortojn, dum li kaj la
         reĝoj estis drinkantaj en la tendoj, li diris al siaj servantoj:
         Aranĝu vin. Kaj ili aranĝis sin kontraŭ la urbo.<em class="versenr"> 13</em> Kaj jen unu
         profeto aliris al Aĥab, reĝo de Izrael, kaj diris: Tiele diras la
         Eternulo: Ĉu vi vidas tiun tutan grandan amason? jen Mi hodiaŭ
         transdonos ĝin al vi, por ke vi sciu, ke Mi estas la Eternulo.<em class="versenr"> 14</em> Kaj Aĥab diris: Per kiu? Kaj tiu respondis: Tiele diras la
         Eternulo: Per la junuloj de la regionestroj. Kaj li diris: Kiu
         komencos la batalon? Kaj tiu respondis: Vi.<em class="versenr"> 15</em> Tiam li kalkulis
         la junulojn de la regionestroj, kaj montriĝis, ke ilia nombro
         estas ducent tridek du; post ili li kalkulis la tutan popolon,
         ĉiujn Izraelidojn, sep mil.<em class="versenr"> 16</em> Ili eliris en tagmezo, kiam Ben-
         Hadad drinkis ebria en la tendoj, li kaj la reĝoj, la tridek du
         reĝoj, kiuj helpis lin.<em class="versenr"> 17</em> Antaŭe eliris la junuloj de la
         regionestroj. Ben-Hadad sendis, kaj oni raportis al li, dirante:
         Viroj eliris el Samario.<em class="versenr"> 18</em> Tiam li diris: Se por paco ili
         eliris, kaptu ilin vivajn; kaj se ili eliris por milito, ankaŭ
         kaptu ilin vivajn.<em class="versenr"> 19</em> Tiuj eliris el la urbo, la junuloj de la
         regionestroj, kaj la militistaro post ili.<em class="versenr"> 20</em> Kaj ili batis ĉiu
         sian renkontiton; kaj la Sirianoj forkuris, kaj la Izraelidoj
         ilin postkuris. Kaj Ben-Hadad, reĝo de Sirio, savis sin sur
         ĉevalo kun la rajdistoj.<em class="versenr"> 21</em> Tiam eliris la reĝo de Izrael kaj
         venkobatis la ĉevalojn kaj la ĉarojn, kaj li faris inter la
         Sirianoj grandan buĉon.<em class="versenr"> 22</em> Kaj aliris la profeto al la reĝo de
         Izrael, kaj diris al li: Iru, fortigu vin, atendu kaj rigardu,
         kion vi devas fari; ĉar post paso de unu jaro la reĝo de Sirio
         iros kontraŭ vin.
      </p>
      <p class="p"><em class="versenr"> 23</em> Kaj la servantoj de la reĝo de Sirio diris al li: Ilia Dio
         estas Dio de montoj, tial ili venkis nin; sed se ni batalos
         kontraŭ ili sur ebenaĵo, ni certe venkos ilin.<em class="versenr"> 24</em> Faru jenon:
         forigu la reĝojn ĉiun de lia loko, kaj starigu anstataŭ ili
         regionestrojn;<em class="versenr"> 25</em> kaj kolektu al vi militistaron egalan al tiu,
         kiu falis ĉe vi, kaj ĉevalojn nombregale al tiuj ĉevaloj kaj
         ĉarojn nombregale al tiuj ĉaroj; kaj ni batalos kontraŭ ili sur
         ebenaĵo, kaj tiam ni certe ilin venkos. Kaj li obeis ilian voĉon
         kaj faris tiel.<em class="versenr"> 26</em> Post paso de la jaro Ben-Hadad revuis la
         Sirianojn, kaj iris en Afekon, por militi kontraŭ la Izraelidoj.<em class="versenr"> 27</em> Kaj la Izraelidoj ankaŭ pretigis sin kaj provizis sin per
         nutraĵoj kaj iris renkonte al ili. Kaj la Izraelidoj stariĝis
         tendare kontraŭ ili, kiel du malgrandaj kapraroj; sed la Sirianoj
         plenigis la tutan landon.<em class="versenr"> 28</em> Tiam aliris homo de Dio, kaj diris
         al la reĝo de Izrael: Tiele diras la Eternulo: Pro tio, ke la
         Sirianoj diris, ke la Eternulo estas Dio de montoj kaj Li ne
         estas Dio de valoj, Mi transdonos tiun tutan grandan amason en
         vian manon, por ke vi sciu, ke Mi estas la Eternulo.<em class="versenr"> 29</em> Kaj
         staris tendare unuj kontraŭ la aliaj dum sep tagoj. En la sepa
         tago komenciĝis la batalo; kaj la Izraelidoj mortigis el la
         Sirianoj cent mil piedirantojn en unu tago.<em class="versenr"> 30</em> La ceteraj
         forkuris en la urbon Afek. Kaj la murego falis sur la restintajn
         dudek sep mil. Kaj Ben-Hadad kuris kaj venis en la urbon, en plej
         internan ĉambron de unu domo.<em class="versenr"> 31</em> Kaj liaj servantoj diris al li:
         Ni aŭdis, ke la reĝoj de la domo de Izrael estas reĝoj
         kompatemaj; ni metu do sakaĵon sur niajn lumbojn kaj ŝnurojn sur
         niajn kapojn, kaj ni eliru al la reĝo de Izrael; eble li lasos la
         vivon al via animo.<em class="versenr"> 32</em> Kaj ili zonis per sakaĵo siajn lumbojn kaj
         metis ŝnurojn sur siajn kapojn, kaj venis al la reĝo de Izrael,
         kaj diris: Via servanto Ben-Hadad diras: Mi petas lasi la vivon
         al mia animo. Kaj tiu diris: Ĉu li vivas ankoraŭ? li estas mia
         frato.<em class="versenr"> 33</em> La homoj prenis tion kiel bonan signon, kaj rapidis
         certiĝi, ĉu tio estas pri li, kaj ili diris: Via frato Ben-Hadad.
         Kaj li diris: Iru, venigu lin. Tiam eliris al li Ben-Hadad, kaj
         li sidigis lin sur la ĉaro.<em class="versenr"> 34</em> Kaj tiu diris al li: La urbojn,
         kiujn mia patro prenis de via patro, mi redonos; kaj vi povas
         aranĝi al vi stratojn en Damasko, kiel mia patro aranĝis en
         Samario. (Kaj Aĥab diris:) Kaj mi forliberigos vin kun jena
         interligo. Kaj li faris kun li interligon kaj forliberigis lin.
      </p>
      <p class="p"><em class="versenr"> 35</em> Tiam unu viro el la profetidoj diris al sia kamarado laŭ la
         vorto de la Eternulo: Batu min. Sed tiu homo ne volis lin bati.<em class="versenr"> 36</em> Tiam li diris al tiu: Pro tio, ke vi ne obeis la voĉon de la
         Eternulo, mortigos vin leono, kiam vi foriros de mi. Tiu foriris
         de li, kaj lin renkontis leono kaj mortigis lin.<em class="versenr"> 37</em> Li trovis
         alian homon, kaj diris: Batu min. Kaj la homo lin batis tiel, ke
         li vundis lin per la batado.<em class="versenr"> 38</em> Tiam la profeto iris kaj stariĝis
         antaŭ la reĝo sur la vojo kaj kovris per kovrotuko siajn okulojn.<em class="versenr"> 39</em> Kiam la reĝo iris pretere, li ekkriis al la reĝo, kaj diris:
         Via servanto eliris en batalon, kaj jen unu homo sin deturnis kaj
         alkondukis al mi alian homon, kaj diris: Gardu ĉi tiun homon; se
         li malaperos, tiam via animo anstataŭos lian animon, aŭ vi devos
         pese pagi kikaron da arĝento.<em class="versenr"> 40</em> Dum via servanto estis faranta
         tion kaj alion, tiu malaperis. Kaj la reĝo de Izrael diris al li:
         Tio estas via verdikto, vi mem decidis.<em class="versenr"> 41</em> Tiam li rapide
         forprenis la kovrotukon de siaj okuloj, kaj la reĝo rekonis lin,
         ke li estas el la profetoj.<em class="versenr"> 42</em> Kaj li diris al li: Tiele diras la
         Eternulo: Pro tio, ke vi forlasis el la mano la homon, kiun Mi
         kondamnis, via animo anstataŭos lian animon kaj via popolo lian
         popolon.<em class="versenr"> 43</em> Kaj la reĝo de Izrael iris hejmen malĝoja kaj
         afliktita, kaj venis Samarion.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Post tiu historio okazis jeno: Nabot, Jizreelano, havis
         vinberĝardenon en Jizreel, apud la palaco de Aĥab, reĝo de
         Samario.<em class="versenr"> 2</em> Kaj Aĥab ekparolis al Nabot, dirante: Donu al mi vian
         vinberĝardenon, por ke ĝi fariĝu por mi legomĝardeno, ĉar ĝi
         estas proksime de mia domo; kaj mi donos al vi anstataŭ ĝi
         vinberĝardenon pli bonan ol ĝi; se vi volas, mi donos al vi per
         arĝento ĝian prezon.<em class="versenr"> 3</em> Sed Nabot diris al Aĥab: La Eternulo gardu
         min, ke mi ne fordonu al vi la heredaĵon de miaj patroj.<em class="versenr"> 4</em> Tiam
         Aĥab revenis hejmen malĝoja kaj afliktita pro la vortoj, kiujn
         diris al li Nabot, la Jizreelano, dirante: Mi ne donos al vi la
         heredaĵon de miaj patroj. Kaj li kuŝiĝis sur sia lito kaj
         forturnis sian vizaĝon kaj ne manĝis panon.<em class="versenr"> 5</em> Kaj venis al li lia
         edzino Izebel, kaj diris al li: Kial via spirito estas tiel
         malĝoja, ke vi ne manĝas panon?<em class="versenr"> 6</em> Li respondis al ŝi: Kiam mi
         parolis al Nabot, la Jizreelano, kaj diris al li: Donu al mi vian
         vinberĝardenon pro mono, aŭ, se vi volas, mi donos al vi alian
         vinberĝardenon anstataŭ ĝi, li diris: Mi ne donos al vi mian
         vinberĝardenon.<em class="versenr"> 7</em> Tiam diris al li lia edzino Izebel: Nun vi
         montru vian reĝecon super Izrael; leviĝu, manĝu panon, kaj estu
         bonhumora: mi donos al vi la vinberĝardenon de Nabot, la
         Jizreelano.<em class="versenr"> 8</em> Kaj ŝi skribis leterojn en la nomo de Aĥab kaj
         sigelis per lia sigelilo, kaj ŝi sendis la leterojn al la
         plejaĝuloj kaj al la eminentuloj, kiuj loĝis kun Nabot en lia
         urbo.<em class="versenr"> 9</em> Kaj ŝi skribis en la leteroj jenon: Proklamu faston kaj
         sidigu Naboton sur la ĉefa loko inter la popolo;<em class="versenr"> 10</em> kaj sidigu
         apud li du homojn malvirtajn, kaj ili atestu kontraŭ li kaj diru:
         Vi blasfemis kontraŭ Dio kaj la reĝo; kaj oni elkonduku lin, kaj
         priĵetu lin per ŝtonoj, ke li mortu.<em class="versenr"> 11</em> Kaj la viroj de lia urbo,
         la plejaĝuloj kaj la eminentuloj, kiuj loĝis en lia urbo, faris
         kiel ordonis al ili Izebel, kiel estis skribite en la leteroj,
         kiujn ŝi sendis al ili.<em class="versenr"> 12</em> Ili proklamis faston kaj sidigis
         Naboton sur la ĉefa loko inter la popolo.<em class="versenr"> 13</em> Kaj venis du homoj
         malvirtaj kaj sidiĝis apud li, kaj la malvirtaj homoj atestis
         kontraŭ Nabot antaŭ la popolo, dirante: Nabot blasfemis kontraŭ
         Dio kaj la reĝo. Kaj oni elkondukis lin ekster la urbon kaj
         priĵetis lin per ŝtonoj, kaj li mortis.<em class="versenr"> 14</em> Kaj oni sendis al
         Izebel, por diri: Nabot estas priĵetita per ŝtonoj kaj mortis.<em class="versenr"> 15</em> Kiam Izebel aŭdis, ke Nabot estas priĵetita per ŝtonoj kaj
         mortis, Izebel diris al Aĥab: Leviĝu, ekposedu la vinberĝardenon
         de Nabot, la Jizreelano, kiun li ne volis doni al vi pro mono;
         ĉar Nabot jam ne vivas; li mortis.<em class="versenr"> 16</em> Kiam Aĥab aŭdis, ke Nabot
         mortis, Aĥab leviĝis, por iri en la vinberĝardenon de Nabot, la
         Jizreelano, por ekposedi ĝin.
      </p>
      <p class="p"><em class="versenr"> 17</em> Tiam aperis la vorto de la Eternulo al Elija, la Teŝebano,
         dirante:<em class="versenr"> 18</em> Leviĝu, iru renkonte al Aĥab, reĝo de Izrael, kiu
         estas en Samario; jen li nun estas en la vinberĝardeno de Nabot,
         kien li iris, por ekposedi ĝin;<em class="versenr"> 19</em> kaj diru al li jene: Tiele
         diras la Eternulo: Vi mortigis, kaj vi ankoraŭ prenas en posedon!
         Kaj diru al li: Tiele diras la Eternulo: Sur la loko, kie la
         hundoj lekis la sangon de Nabot, la hundoj lekos ankaŭ vian
         sangon.<em class="versenr"> 20</em> Kaj Aĥab diris al Elija: Vi trovis min, ho mia
         malamiko! Kaj tiu diris: Mi trovis, ĉar vi vin vendis, por fari
         malbonon antaŭ la okuloj de la Eternulo.<em class="versenr"> 21</em> Jen Mi venigos sur
         vin malbonon, kaj forbalaos la postesignojn post vi, kaj Mi
         ekstermos ĉe Aĥab ĉiun virseksulon, malliberulon kaj liberulon en
         Izrael.<em class="versenr"> 22</em> Kaj Mi agos kun via domo, kiel kun la domo de
         Jerobeam, filo de Nebat, kaj kiel kun la domo de Baaŝa, filo de
         Aĥija, pro la incito, per kiu vi Min incitis kaj pekigis
         Izraelon.<em class="versenr"> 23</em> Kaj ankaŭ pri Izebel parolis la Eternulo, dirante:
         La hundoj formanĝos Izebelon apud la murego de Jizreel.<em class="versenr"> 24</em> Kiu
         mortos ĉe Aĥab en la urbo, tiun manĝos la hundoj; kaj kiu mortos
         sur la kampo, tiun manĝos la birdoj de la ĉielo. (<em class="versenr"> 25</em> Estis neniu
         tia, kiel Aĥab, kiu fordonis sin al farado de malbono antaŭ la
         okuloj de la Eternulo, al kio instigadis lin lia edzino Izebel.<em class="versenr"> 26</em> Li fariĝis tre abomeninda, sekvante la idolojn, konforme al
         ĉio, kion faradis la Amoridoj, kiujn la Eternulo forpelis de
         antaŭ la Izraelidoj.)<em class="versenr"> 27</em> Kiam Aĥab aŭdis tiujn vortojn, li
         disŝiris siajn vestojn kaj metis sakaĵon sur sian korpon kaj
         fastis kaj dormis en la sakaĵo kaj iradis malĝoje.<em class="versenr"> 28</em> Tiam aperis
         vorto de la Eternulo al Elija, la Teŝebano, dirante:<em class="versenr"> 29</em> Ĉu vi
         vidas, kiel Aĥab humiliĝis antaŭ Mi? Pro tio, ke li humiliĝis
         antaŭ Mi, Mi ne venigos la malbonon dum lia vivo; dum la vivo de
         lia filo Mi venigos la malbonon sur lian domon.
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Pasis tri jaroj, kaj estis nenia milito inter Sirio kaj Izrael.<em class="versenr"> 2</em> En la tria jaro Jehoŝafat, reĝo de Judujo, venis al la reĝo de
         Izrael.<em class="versenr"> 3</em> La reĝo de Izrael diris al siaj servantoj: Ĉu vi scias,
         ke Ramot en Gilead apartenas al ni? kaj ni ne zorgas preni ĝin el
         la manoj de la reĝo de Sirio!<em class="versenr"> 4</em> Kaj li diris al Jehoŝafat: Ĉu vi
         iros kun mi milite kontraŭ Ramoton en Gilead? Kaj Jehoŝafat diris
         al la reĝo de Izrael: Mi estas kiel vi, mia popolo kiel via
         popolo, miaj ĉevaloj kiel viaj ĉevaloj.<em class="versenr"> 5</em> Kaj Jehoŝafat diris al
         la reĝo de Izrael: Demandu hodiaŭ la vorton de la Eternulo.<em class="versenr"> 6</em> Tiam la reĝo de Izrael kunvenigis la profetojn, ĉirkaŭe kvarcent
         homojn, kaj diris al ili: Ĉu mi iru milite kontraŭ Ramoton en
         Gilead, aŭ mi tion ne faru? Kaj ili respondis: Iru, la Sinjoro
         ĝin transdonos en la manon de la reĝo.<em class="versenr"> 7</em> Sed Jehoŝafat diris: Ĉu
         ne troviĝas ĉi tie ankoraŭ iu profeto de la Eternulo, kiun ni
         povus demandi?<em class="versenr"> 8</em> Kaj la reĝo de Izrael diris al Jehoŝafat:
         Ekzistas ankoraŭ unu homo, per kiu ni povas demandi la Eternulon,
         sed mi lin malamas, ĉar li profetas pri mi ne bonon, sed nur
         malbonon; tio estas Miĥaja, filo de Jimla. Sed Jehoŝafat diris:
         La reĝo ne parolu tiel.<em class="versenr"> 9</em> Tiam la reĝo de Izrael alvokis unu
         korteganon, kaj diris: Venigu rapide Miĥajan, filon de Jimla.<em class="versenr"> 10</em> La reĝo de Izrael, kaj Jehoŝafat, reĝo de Judujo, sidis ĉiu sur
         sia seĝo, vestitaj per siaj vestoj, sur placo antaŭ la pordego de
         Samario, kaj ĉiuj profetoj profetadis antaŭ ili.<em class="versenr"> 11</em> Kaj Cidkija,
         filo de Kenaana, faris al si ferajn kornojn, kaj diris: Tiele
         diras la Eternulo: Per ĉi tio vi kornobatos la Sirianojn, ĝis vi
         ilin tute ekstermos.<em class="versenr"> 12</em> Kaj ĉiuj profetoj profetis tiel same,
         dirante: Iru kontraŭ Ramoton en Gilead kaj sukcesu, kaj la
         Eternulo ĝin transdonos en la manon de la reĝo.<em class="versenr"> 13</em> La sendito,
         kiu iris por voki Miĥajan, diris al li: Jen la vortoj de la
         profetoj unuanime antaŭdiras bonon al la reĝo; estu do via vorto
         simila al la vorto de ĉiu el ili, kaj antaŭdiru bonon.<em class="versenr"> 14</em> Sed
         Miĥaja diris: Kiel vivas la Eternulo: kion diros la Eternulo al
         mi, tion mi diros.<em class="versenr"> 15</em> Kaj kiam li venis al la reĝo, la reĝo diris
         al li: Miĥaja! ĉu ni iru milite kontraŭ Ramoton en Gilead, aŭ ni
         tion ne faru? Kaj tiu respondis al li: Iru kaj sukcesu, kaj la
         Eternulo ĝin transdonos en la manon de la reĝo.<em class="versenr"> 16</em> Kaj la reĝo
         diris al li: Multfoje mi vin ĵurligas, ke vi parolu al mi nur la
         veron en la nomo de la Eternulo.<em class="versenr"> 17</em> Kaj tiu diris: Mi vidis ĉiujn
         Izraelidojn disĵetitaj sur la montoj, kiel ŝafoj, kiuj ne havas
         paŝtanton; kaj la Eternulo diris: Ili ne havas estrojn, ili reiru
         pace ĉiu al sia domo.<em class="versenr"> 18</em> Kaj la reĝo de Izrael diris al
         Jehoŝafat: Ĉu mi ne diris al vi, ke li profetos pri mi ne bonon,
         sed nur malbonon?<em class="versenr"> 19</em> Sed Miĥaja diris: Tial aŭskultu la vorton de
         la Eternulo: mi vidis la Eternulon, sidantan sur Sia trono, kaj
         la tuta armeo de la ĉielo staris antaŭ Li dekstre kaj maldekstre
         de Li.<em class="versenr"> 20</em> Kaj la Eternulo diris: Kiu allogos Aĥabon, ke li iru
         kaj falu en Ramot en Gilead? Kaj unu parolis tiel, alia parolis
         alie.<em class="versenr"> 21</em> Tiam eliris spirito kaj stariĝis antaŭ la Eternulo, kaj
         diris: Mi lin allogos. Kaj la Eternulo diris al li: Per kio?<em class="versenr"> 22</em> Kaj tiu diris: Mi eliros kaj faros min spirito mensoga en la buŝo
         de ĉiuj liaj profetoj. Tiam Li diris: Vi allogos kaj havos
         sukceson; eliru kaj agu tiel.<em class="versenr"> 23</em> Kaj nun jen la Eternulo metis
         mensogan spiriton en la buŝon de ĉiuj tiuj viaj profetoj, kaj la
         Eternulo decidis por vi malbonon.<em class="versenr"> 24</em> Tiam aliris Cidkija, filo de
         Kenaana, kaj frapis Miĥajan sur la vango, kaj diris: Per kiu vojo
         la spirito de la Eternulo transiris de mi, por paroli per vi?<em class="versenr"> 25</em> Kaj Miĥaja respondis: Jen vi tion vidos en tiu tago, kiam vi
         eniros en internan ĉambron, por vin kaŝi.<em class="versenr"> 26</em> Tiam la reĝo de
         Izrael diris: Prenu Miĥajan, kaj konduku lin al la urbestro Amon
         kaj al la reĝido Joaŝ;<em class="versenr"> 27</em> kaj diru: Tiele diras la reĝo: Metu ĉi
         tiun en malliberejon, kaj nutru lin per mizera pano kaj mizera
         akvo, ĝis mi revenos en paco.<em class="versenr"> 28</em> Kaj Miĥaja diris: Se vi revenos
         en paco, en tiu okazo ne parolis per mi la Eternulo. Kaj li
         diris: Aŭskultu, ĉiuj popoloj.
      </p>
      <p class="p"><em class="versenr"> 29</em> Kaj la reĝo de Izrael, kaj Jehoŝafat, reĝo de Judujo, iris al
         Ramot en Gilead.<em class="versenr"> 30</em> Kaj la reĝo de Izrael diris al Jehoŝafat: Mi
         alivestos min kaj iros en la batalon; sed vi surmetu viajn
         vestojn. Kaj la reĝo de Izrael alivestis sin kaj iris en la
         batalon.<em class="versenr"> 31</em> La reĝo de Sirio ordonis al la tridek du ĉarestroj,
         kiuj estis ĉe li, dirante: Batalu ne kontraŭ iu malgranda aŭ
         granda, sed sole nur kontraŭ la reĝo de Izrael.<em class="versenr"> 32</em> Kiam la
         ĉarestroj ekvidis Jehoŝafaton, ili pensis, ke tio certe estas la
         reĝo de Izrael, kaj ili turnis sin kontraŭ lin, por batali; kaj
         Jehoŝafat ekkriis.<em class="versenr"> 33</em> Kiam la ĉarestroj vidis, ke tio ne estas la
         reĝo de Izrael, ili forturnis sin de li.<em class="versenr"> 34</em> Kaj unu viro sen ia
         celo streĉis la pafarkon, kaj pafe trafis la reĝon de Izrael
         inter la artikoj de la kiraso. Tiam ĉi tiu diris al sia
         veturiganto: Turnu vian manon, kaj elveturigu min el la
         militistaro, ĉar mi estas vundita.<em class="versenr"> 35</em> Sed la batalo plifortiĝis
         en tiu tago, kaj la reĝo staris sur la ĉaro kontraŭ la Sirianoj,
         kaj li mortis vespere. Kaj la sango el la vundo fluis en la mezon
         de la ĉaro.<em class="versenr"> 36</em> Post la subiro de la suno tra la militistaro
         ekkuris voko: Ĉiu en sian urbon, ĉiu en sian landon.<em class="versenr"> 37</em> La reĝo
         mortis, kaj oni venigis lin en Samarion, kaj oni enterigis la
         reĝon en Samario.<em class="versenr"> 38</em> Kaj oni lavis la ĉaron ĉe la lageto de
         Samario, kaj la hundoj lekis lian sangon kaj malĉastistinoj
         lavis, konforme al la vorto de la Eternulo, kiun Li diris.<em class="versenr"> 39</em> La
         cetera historio de Aĥab, kaj ĉio, kion li faris, kaj la ebura
         domo, kiun li konstruis, kaj ĉiuj urboj, kiujn li konstruis,
         estas priskribitaj en la libro de kroniko de la reĝoj de Izrael.<em class="versenr"> 40</em> Kiam Aĥab ekdormis kun siaj patroj, anstataŭ li ekreĝis lia
         filo Aĥazja.
      </p>
      <p class="p"><em class="versenr"> 41</em> Jehoŝafat, filo de Asa, ekreĝis super Judujo en la kvara jaro
         de Aĥab, reĝo de Izrael.<em class="versenr"> 42</em> Jehoŝafat havis la aĝon de tridek
         kvin jaroj, kiam li fariĝis reĝo, kaj dudek kvin jarojn li reĝis
         en Jerusalem. La nomo de lia patrino estis Azuba, filino de
         Ŝilĥi.<em class="versenr"> 43</em> Li iradis tute laŭ la vojo de sia patro Asa; li ne
         deturniĝis de ĝi, agante tiel, kiel plaĉas al la Eternulo. Nur la
         altaĵoj ne estis forigitaj; la popolo ankoraŭ oferportadis kaj
         incensadis sur la altaĵoj.<em class="versenr"> 44</em> Kaj Jehoŝafat havis pacon kun la
         reĝo de Izrael.<em class="versenr"> 45</em> La cetera historio de Jehoŝafat, kaj liaj
         heroaĵoj, kiujn li faris, kaj kiel li militis, estas priskribitaj
         en la libro de kroniko de la reĝoj de Judujo.<em class="versenr"> 46</em> La lastan
         kvanton da malĉastistoj, kiuj restis ankoraŭ dum la vivo de lia
         patro Asa, li ekstermis el la lando.<em class="versenr"> 47</em> Tiam ne estis reĝo en
         Edomujo; estis anstataŭanto de reĝo.<em class="versenr"> 48</em> Jehoŝafat faris Tarŝiŝajn
         ŝipojn, kiuj devis iri Ofiron, por preni oron; sed ili ne iris,
         ĉar la ŝipoj rompiĝis en Ecjon-Geber.<em class="versenr"> 49</em> Tiam Aĥazja, filo de
         Aĥab, diris al Jehoŝafat: Permesu, ke miaj servantoj iru kun viaj
         servantoj sur la ŝipoj; sed Jehoŝafat ne konsentis.<em class="versenr"> 50</em> Jehoŝafat
         ekdormis kun siaj patroj, kaj oni enterigis lin kun liaj patroj
         en la urbo de lia patro David. Kaj anstataŭ li ekreĝis lia filo
         Jehoram.
      </p>
      <p class="p"><em class="versenr"> 51</em> Aĥazja, filo de Aĥab, fariĝis reĝo super Izrael en Samario en
         la dek-sepa jaro de Jehoŝafat, reĝo de Judujo, kaj li reĝis super
         Izrael du jarojn.<em class="versenr"> 52</em> Li faradis malbonon antaŭ la okuloj de la
         Eternulo, kaj iradis laŭ la vojo de sia patro kaj de sia patrino,
         kaj laŭ la vojo de Jerobeam, filo de Nebat, kiu pekigis Izraelon.<em class="versenr"> 53</em> Kaj li servadis al Baal kaj adorkliniĝadis al li, kaj
         incitadis la Eternulon, Dion de Izrael, tute tiel, kiel faradis
         lia patro.
      </p>
      <hr>
      <div class="footer"><a href="libro_2re.html">II. REĜOJ&nbsp;&gt;&gt;</a></div>
   </body>
</html>