<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>LA AGOJ DE LA APOSTOLOJ</title>
   </head>
   <body background="../bld/papero.jpg">
      <div class="header"><span class="header_left"><a href="libro_joh.html">&lt;&lt;&nbsp;S. JOHANO</a></span><span class="header_center"> <a href="index.html#NT">La Nova Testamento</a></span></div>
      <hr>
      <h3 class="head">LA AGOJ DE LA APOSTOLOJ</h3>
      <div class="dist_chapter"></div>
      <h3 class="chapternr">1</h3>
      <p class="first_p">La unuan historion mi faris, ho Teofilo, pri ĉio, kion Jesuo
         komencis fari kaj instrui,<em class="versenr"> 2</em> ĝis la tago, kiam li estis akceptita
         supren, doninte ordonon per la Sankta Spirito al la apostoloj,
         kiujn li elektis;<em class="versenr"> 3</em> al kiuj ankaŭ post sia suferado li montris
         sin vivanta per multaj pruvoj, dum kvardek tagoj aperante al ili
         kaj parolante pri la aferoj de la regno de Dio;<em class="versenr"> 4</em> kaj kunestante,
         li admonis ilin ne foriri el Jerusalem, sed atendi tiun promeson
         de la Patro, pri kiu (li diris) vi aŭdis de mi;<em class="versenr"> 5</em> ĉar kiel Johano
         baptis per akvo, vi baptiĝos per la Sankta Spirito post ne multe
         da tagoj.
      </p>
      <p class="p"><em class="versenr"> 6</em> Ili do, kunveninte, demandis lin, dirante: Sinjoro, ĉu en ĉi
         tiu tempo vi restarigas la regadon al Izrael?<em class="versenr"> 7</em> Kaj li diris al
         ili: Ne apartenas al vi scii tempojn aŭ epokojn, kiujn la Patro
         rezervis en Sia aŭtoritato.<em class="versenr"> 8</em> Sed vi ricevos povon, kiam la
         Sankta Spirito venos sur vin; kaj vi estos miaj atestantoj en
         Jerusalem kaj en la tuta Judujo kaj Samario kaj ĝis la plej
         malproksima parto de la tero.<em class="versenr"> 9</em> Kaj tion dirinte, li
         suprenleviĝis, ankoraŭ dum ili rigardis, kaj nubo ricevis lin for
         de iliaj okuloj.<em class="versenr"> 10</em> Kaj dum ili fikse rigardis al la ĉielo, kiam
         li foriris, jen staris apud ili du viroj blanke vestitaj;<em class="versenr"> 11</em> kiuj
         ankaŭ diris: Viroj Galileanoj, kial vi staras rigardantaj al la
         ĉielo? ĉi tiu Jesuo, kiu estas prenita supren for de vi en la
         ĉielon, tiel same revenos, kiel vi vidis lin iranta en la ĉielon.
      </p>
      <p class="p"><em class="versenr"> 12</em> Tiam ili iris returne al Jerusalem de la monteto nomata
         Olivarba, kiu estas proksime de Jerusalem, en la distanco de
         sabata vojaĝo.<em class="versenr"> 13</em> Kaj kiam ili envenis, ili supreniris en la
         supran ĉambron, kie loĝis Petro kaj Johano kaj Jakobo kaj Andreo,
         Filipo kaj Tomaso, Bartolomeo kaj Mateo, Jakobo, filo de Alfeo,
         kaj Simon, la Fervorulo, kaj Judas, filo de Jakobo.<em class="versenr"> 14</em> Ĉiuj ĉi
         tiuj unuanime persistis en preĝado kaj petado, kun la virinoj,
         kaj Maria, la patrino de Jesuo, kaj kun liaj fratoj.
      </p>
      <p class="p"><em class="versenr"> 15</em> Kaj en tiuj tagoj Petro, stariĝinte meze de la fratoj, diris
         (kaj multego da personoj estis kune, ĉirkaŭ cent dudek):<em class="versenr"> 16</em> Fratoj, estis necese, ke plenumiĝu tiu Skribo, kiun la Sankta
         Spirito antaŭparolis per la buŝo de David pri Judas, kiu fariĝis
         gvidanto al tiuj, kiuj kaptis Jesuon.<em class="versenr"> 17</em> Ĉar li estis kalkulita
         inter ni kaj ricevis sian parton en ĉi tiu servado.<em class="versenr"> 18</em> (Tiu ja
         akiris kampon per la rekompenco de sia maljusteco, kaj falinte
         kapantaŭe, li diskrevis meze, kaj ĉiuj liaj internaĵoj elŝutiĝis.<em class="versenr"> 19</em> Kaj tio fariĝis sciata al ĉiuj loĝantoj en Jerusalem, tiel ke
         en ilia dialekto tiu kampo estas nomita Akeldama, tio estas,
         Kampo de Sango.)<em class="versenr"> 20</em> Ĉar estas skribite en la Psalmaro:
      </p>
      <p class="indent">
         <p class="verse_indent_cont">Lia loĝejo dezertiĝu,<br>
            Kaj en ĝi ne ekzistu loĝanto;
         </p>
      </p>
      <p class="p">kaj:</p>
      <p class="indent">
         <p class="verse_indent_cont">Lian oficon ricevu alia.</p>
      </p>
      <p class="p"><em class="versenr"> 21</em> El tiuj viroj do, kiuj nin akompanis dum la tuta tempo, en kiu
         la Sinjoro Jesuo eniris kaj eliris inter ni,<em class="versenr"> 22</em> komencante de la
         bapto de Johano ĝis la tago, kiam li estis akceptita supren for
         de ni, unu devas esti atestanto kun ni pri lia releviĝo.<em class="versenr"> 23</em> Kaj
         ili starigis du: Jozefon, nomatan Barsabas, kies alnomo estis
         Justo, kaj Mattiason.<em class="versenr"> 24</em> Kaj preĝante, ili diris: Vi, ho Sinjoro,
         kiu konas la korojn de ĉiuj, elmontru, kiun el ĉi tiuj du Vi
         elektis,<em class="versenr"> 25</em> por ricevi la parton en ĉi tiu servado kaj
         apostoleco, de kiu Judas forfalis, por iri al sia propra loko.<em class="versenr"> 26</em> Kaj ili lotis pri tio, kaj la loto falis por Mattias; kaj li
         estis alkalkulita al la dek unu apostoloj.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj kiam venis la Pentekosta tago, ili ĉiuj estis unuanime en
         unu loko.<em class="versenr"> 2</em> Kaj subite venis el la ĉielo sono kvazaŭ blovego de
         forta vento, kaj ĝi plenigis la tutan domon, kie ili sidis.<em class="versenr"> 3</em> Kaj
         al ili aperis disirantaj langoj kvazaŭ el fajro, kaj sidiĝis sur
         ĉiun el ili.<em class="versenr"> 4</em> Kaj ĉiuj pleniĝis de la Sankta Spirito, kaj
         komencis paroli aliajn lingvojn, kiel la Spirito donis al ili
         parolpovon.
      </p>
      <p class="p"><em class="versenr"> 5</em> Kaj en Jerusalem tiam loĝis piaj Judoj el ĉiu nacio sub la
         ĉielo.<em class="versenr"> 6</em> Kaj kiam aŭdiĝis tiu sono, la homamaso kunvenis kaj
         miregis, ĉar ĉiu aparte aŭdis ilin paroli per lia propra
         dialekto.<em class="versenr"> 7</em> Kaj ĉiuj konfuziĝis kaj miris, dirante unu al alia:
         Rigardu! ĉu ne estas Galileanoj ĉiuj tiuj parolantoj?<em class="versenr"> 8</em> Kiel do
         ni aŭdas ĉiu en sia dialekto, en kiu ni naskiĝis?<em class="versenr"> 9</em> Partoj kaj
         Medoj kaj Elamanoj, kaj loĝantoj en Mezopotamio, Judujo,
         Kapadokio, Ponto kaj Azio,<em class="versenr"> 10</em> Frigio kaj Pamfilio, Egiptujo kaj
         la partoj de Libio apud Kireno, kaj pasloĝantaj Romanoj, Judoj
         kaj prozelitoj,<em class="versenr"> 11</em> Kretanoj kaj Araboj ― ni aŭdas ilin paroli en
         niaj lingvoj la mirindaĵojn de Dio.<em class="versenr"> 12</em> Kaj ĉiuj konfuziĝis kaj
         embarasiĝis, dirante unu al alia: Kion ĉi tio signifas?<em class="versenr"> 13</em> Sed
         aliaj moke diris: Ili estas plenaj de mosto.
      </p>
      <p class="p"><em class="versenr"> 14</em> Sed Petro, stariĝinte kun la dek unu, levis sian voĉon kaj
         parolis al ili, dirante: Ho Judoj kaj ĉiuj loĝantaj en Jerusalem,
         ĉi tio estu al vi sciata, kaj aŭskultu miajn vortojn.<em class="versenr"> 15</em> Ĉar ĉi
         tiuj ne estas ebriaj, kiel vi supozas, ĉar estas la tria horo de
         la tago;<em class="versenr"> 16</em> sed jen tio, kio estis dirita per la profeto Joel:
      </p>
      <p class="indent">
         <p class="verse_indent"><span class="versenr_indent">17</span> <span class="versetext_indent">Kaj en la lasta tempo, diras Dio,<br>
               Mi elverŝos Mian spiriton sur ĉiun karnon;<br>
               Kaj viaj filoj kaj viaj filinoj profetos,<br>
               Kaj viaj junuloj havos viziojn,<br>
               Kaj viaj maljunuloj havos sonĝojn;</span></p>
         <p class="verse_indent"><span class="versenr_indent">18</span> <span class="versetext_indent">Kaj eĉ sur Miajn sklavojn kaj Miajn sklavinojn en tiu tempo<br>
               Mi elverŝos Mian spiriton,<br>
               Kaj ili profetos.</span></p>
         <p class="verse_indent"><span class="versenr_indent">19</span> <span class="versetext_indent">Kaj Mi donos miraklojn en la ĉielo supre,<br>
               Kaj signojn sur la tero malsupre:<br>
               Sangon, fajron, kaj vaporon de fumo;</span></p>
         <p class="verse_indent"><span class="versenr_indent">20</span> <span class="versetext_indent">La suno fariĝos malluma,<br>
               Kaj la luno fariĝos sanga,<br>
               Antaŭ ol venos la granda kaj majesta tago de la Eternulo;</span></p>
         <p class="verse_indent"><span class="versenr_indent">21</span> <span class="versetext_indent">Kaj ĉiu, kiu vokos la nomon de la Eternulo, saviĝos.</span></p>
      </p>
      <p class="p"><em class="versenr"> 22</em> Izraelidoj, aŭskultu la jenajn vortojn: Jesuon, la
         Nazaretanon, viron de Dio, elmontritan al vi per potencaĵoj kaj
         mirakloj kaj signoj, kiujn Dio faris per li meze de vi, kiel vi
         mem scias,<em class="versenr"> 23</em> lin, laŭ la difinita intenco kaj antaŭscio de Dio
         transdonitan, vi per la manoj de senleĝuloj krucumis kaj
         mortigis;<em class="versenr"> 24</em> lin Dio levis, malliginte la suferojn de morto, ĉar
         estis neeble, ke li estu tenata de ĝi.<em class="versenr"> 25</em> Ĉar David diris pri li:
      </p>
      <p class="indent">
         <p class="verse_indent_cont">Ĉiam mi vidis la Eternulon antaŭ mi,<br>
            Ĉar Li estas ĉe mia dekstra mano, por ke mi ne falu;
         </p>
         <p class="verse_indent"><span class="versenr_indent">26</span> <span class="versetext_indent">Tial ĝojis mia koro, raviĝis mia lango,<br>
               Eĉ mia karno ripozas en espero;</span></p>
         <p class="verse_indent"><span class="versenr_indent">27</span> <span class="versetext_indent">Ĉar Vi ne lasos mian animon al Ŝeol,<br>
               Vi ne permesos, ke Via sanktulo forputru.</span></p>
         <p class="verse_indent"><span class="versenr_indent">28</span> <span class="versetext_indent">Vi konigis al mi la vojojn de la vivo,<br>
               Vi plenigos min per ĝojo antaŭ Vi.</span></p>
      </p>
      <p class="p"><em class="versenr"> 29</em> Fratoj, mi povas libere paroli al vi pri la patriarko David,
         ke li mortis kaj estis enterigita, kaj lia tombo estas ĉe ni ĝis
         la nuna tago.<em class="versenr"> 30</em> Estante do profeto, kaj sciante, ke Dio ĵuris al
         li per ĵuro, sidigi sur lia trono iun el la frukto de liaj
         lumboj,<em class="versenr"> 31</em> li, antaŭvidante, parolis pri la relevo de la Kristo,
         ke li ne estos lasita al Ŝeol, kaj lia karno ne forputros.<em class="versenr"> 32</em> Ĉi
         tiun Jesuon relevis Dio, pri kio ni ĉiuj estas atestantoj.<em class="versenr"> 33</em> Levite do ĝis dekstre de Dio, kaj ricevinte de la Patro la
         promeson de la Sankta Spirito, li elverŝis tion, kion vi vidas
         kaj aŭdas.<em class="versenr"> 34</em> Ĉar David ne supreniris en la ĉielojn; sed li mem
         diris:
      </p>
      <p class="indent">
         <p class="verse_indent_cont">La Eternulo diris al mia Sinjoro: Sidu dekstre de Mi,</p>
         <p class="verse_indent"><span class="versenr_indent">35</span> <span class="versetext_indent">Ĝis Mi faros viajn malamikojn benketo por viaj piedoj.</span></p>
      </p>
      <p class="p"><em class="versenr"> 36</em> Kun certeco do sciu la tuta domo de Izrael, ke tiun Jesuon,
         kiun vi krucumis, Dio faris Sinjoro kaj Kristo.
      </p>
      <p class="p"><em class="versenr"> 37</em> Kaj aŭdinte tion, ili estis pikitaj en la koro, kaj diris al
         Petro kaj la aliaj apostoloj: Kion ni faru, fratoj?<em class="versenr"> 38</em> Kaj Petro
         diris al ili: Ekpentu, kaj baptiĝu ĉiu el vi en la nomo de Jesuo
         Kristo por forigo de pekoj, kaj vi ricevos la donacon de la
         Sankta Spirito.<em class="versenr"> 39</em> Ĉar la promeso estas por vi kaj por viaj
         infanoj, kaj por ĉiuj ĝis malproksime, kiujn alvokos la Eternulo,
         nia Dio.<em class="versenr"> 40</em> Kaj per multaj aliaj paroloj li atestis kaj alvokis
         ilin, dirante: Savu vin el ĉi tiu perversa generacio.<em class="versenr"> 41</em> Tiuj do,
         kiuj akceptis lian parolon, baptiĝis, kaj en tiu tago aldoniĝis
         ĉirkaŭ tri mil animoj.<em class="versenr"> 42</em> Kaj ili persistis en la instruo de la
         apostoloj kaj en la kunuleco, en la dispecigo de pano kaj en
         preĝoj.
      </p>
      <p class="p"><em class="versenr"> 43</em> Kaj ĉiu animo havis timon, kaj multaj mirakloj kaj signoj
         fariĝis per la apostoloj.<em class="versenr"> 44</em> Kaj ĉiuj kredantoj estis kune, kaj
         havis ĉion komuna;<em class="versenr"> 45</em> kaj ili vendis siajn havojn kaj posedaĵojn,
         kaj dividis ilin al ĉiuj laŭ ĉies aparta bezono.<em class="versenr"> 46</em> Kaj ĉiutage,
         vizitadante unuanime la templon, kaj dispecigante panon dome, ili
         prenis sian nutraĵon kun ĝojo kaj unueco de koro,<em class="versenr"> 47</em> laŭdante
         Dion kaj havante favoron ĉe la tuta popolo. Kaj la Sinjoro
         aldonis ĉiutage al la eklezio la savatojn.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj Petro kaj Johano estis suprenirantaj en la templon je la
         horo de preĝado, la naŭa.<em class="versenr"> 2</em> Kaj unu viro, lama de la patrina
         ventro, estis portata; oni lin metis ĉiutage apud tiu pordego de
         la templo, kiu estas nomata La Bela, por ke li petu pri almozoj
         la enirantojn en la templon;<em class="versenr"> 3</em> tiu, vidante Petron kaj Johanon
         enirontajn en la templon, petis almozon.<em class="versenr"> 4</em> Kaj Petro, fikse
         rigardante lin, kun Johano, diris: Rigardu nin.<em class="versenr"> 5</em> Kaj li atentis
         ilin, atendante ricevi ion de ili.<em class="versenr"> 6</em> Kaj Petro diris: Nek
         arĝentaĵon nek oraĵon mi havas, sed kion mi havas, tion mi donas
         al vi. En la nomo de Jesuo Kristo, la Nazaretano, piediru.<em class="versenr"> 7</em> Kaj
         li prenis lin per la dekstra mano kaj lin levis; kaj tuj liaj
         plandoj kaj liaj maleolostoj fortiĝis.<em class="versenr"> 8</em> Kaj li suprensalte
         stariĝis, kaj piediris; kaj li eniris kun ili en la templon,
         piedirante kaj saltante, kaj laŭdante Dion.<em class="versenr"> 9</em> Kaj la tuta popolo
         vidis lin piedirantan kaj laŭdantan Dion;<em class="versenr"> 10</em> kaj ili rekonis lin,
         ke li estas tiu, kiu sidis por almozo apud la Bela Pordego de la
         templo, kaj ili pleniĝis de mirego kaj konfuziĝo pri tio, kio
         okazis al li.
      </p>
      <p class="p"><em class="versenr"> 11</em> Kaj dum li tenis Petron kaj Johanon, la tuta popolo kunkuris
         al ili en la portiko nomata Salomona, miregante.<em class="versenr"> 12</em> Kaj Petro,
         vidante tion, respondis al la popolo: Izraelidoj, kial vi miras
         pri ĉi tio? kaj kial vi fikse rigardas nin, kvazaŭ per propra
         potenco aŭ pieco ni igis lin piediri?<em class="versenr"> 13</em> La Dio de Abraham kaj de
         Isaak kaj de Jakob, la Dio de niaj patroj, gloris Sian Servanton
         Jesuo, kiun vi transdonis, kaj malkonfesis antaŭ la vizaĝo de
         Pilato, kiam ĉi tiu decidis liberigi lin.<em class="versenr"> 14</em> Sed vi malkonfesis
         la Sanktulon kaj Justulon, kaj petis, ke mortiginto estu donita
         al vi,<em class="versenr"> 15</em> kaj mortigis la Estron de la vivo, kiun Dio relevis el
         la mortintoj, pri kio ni estas atestantoj.<em class="versenr"> 16</em> Kaj lia nomo, per
         fido en lia nomo, fortigis ĉi tiun, kiun vi vidas kaj konas; kaj
         la fido, kiu estas per li, donis al li ĉi tiun plensanecon antaŭ
         vi ĉiuj.<em class="versenr"> 17</em> Kaj nun, fratoj, mi scias, ke vi agis de nescio, kiel
         ankaŭ viaj regantoj.<em class="versenr"> 18</em> Sed tiel Dio plenumis tion, kion Li
         antaŭanoncis per la buŝo de ĉiuj profetoj, ke Lia Kristo suferos.<em class="versenr"> 19</em> Pentu do, kaj konvertiĝu, por ke viaj pekoj estu forviŝitaj,
         por ke venu tempoj de refreŝiĝo de la vizaĝo de la Eternulo,<em class="versenr"> 20</em> kaj por ke Li sendu la por vi difinitan Kriston, Jesuon,<em class="versenr"> 21</em> kiun
         la ĉielo devas ricevi ĝis la tempoj de restarigo de ĉio, pri kiuj
         parolis Dio per la buŝo de Siaj sanktaj profetoj jam de antikva
         tempo.<em class="versenr"> 22</em> Ĉar Moseo diris: Profeton el viaj fratoj, similan al
         mi, starigos por vi la Eternulo, via Dio; lin aŭskultu pri ĉio
         ajn, kion li al vi parolos.<em class="versenr"> 23</em> Kaj ĉiu animo, kiu ne aŭskultos
         tiun profeton, ekstermiĝos el la popolo.<em class="versenr"> 24</em> Kaj ĉiuj profetoj de
         post Samuel kaj liaj posteuloj, kiuj parolis, antaŭanoncis ankaŭ
         tiujn tagojn.<em class="versenr"> 25</em> Vi estas la filoj de la profetoj, kaj de la
         interligo, kiun Dio faris kun viaj patroj, dirante al Abraham:
         Kaj beniĝos per via idaro ĉiuj gentoj de la tero.<em class="versenr"> 26</em> Al vi unue
         Dio, relevinte Sian Servanton, sendis lin, por vin beni,
         deturnante ĉiun el vi for de liaj pekoj.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj dum ili parolis al la popolo, venis sur ilin la ĉefpastroj,
         la kapitano de la templo, kaj la Sadukeoj,<em class="versenr"> 2</em> ĉagrenate, ke ili
         instruas la popolon kaj proklamas per Jesuo la releviĝon el la
         mortintoj.<em class="versenr"> 3</em> Kaj ili metis sur ilin la manojn, kaj metis ilin en
         gardejon ĝis la sekvanta tago; ĉar estis jam vespero.<em class="versenr"> 4</em> Tamen
         multaj el tiuj, kiuj aŭdis la vorton, kredis; kaj la nombro de la
         viroj estis proksimume kvin mil.
      </p>
      <p class="p"><em class="versenr"> 5</em> Kaj en la sekvanta tago kunvenis en Jerusalem la regantoj kaj
         pliaĝuloj kaj skribistoj<em class="versenr"> 6</em> kaj Anas, la ĉefpastro, kaj Kajafas
         kaj Johano kaj Aleksandro, kaj ĉiuj, kiuj estis de la ĉefpastra
         parencaro.<em class="versenr"> 7</em> Kaj stariginte ilin en la mezo, tiuj demandis: Per
         kia potenco aŭ per kia nomo vi faris tion?<em class="versenr"> 8</em> Tiam Petro,
         plenigite de la Sankta Spirito, diris al ili: Regantoj de la
         popolo kaj pliaĝuloj,<em class="versenr"> 9</em> se ni hodiaŭ estas eldemandataj pri la
         bonfaro al la senfortulo, per kio li resaniĝis,<em class="versenr"> 10</em> estu sciate al
         vi ĉiuj kaj al la tuta popolo Izraela, ke en la nomo de Jesuo
         Kristo, la Nazaretano, kiun vi krucumis, kiun Dio levis el la
         mortintoj, ĉi tiu staras sana antaŭ vi.<em class="versenr"> 11</em> Tiu estas la ŝtono,
         kiun vi konstruantoj malŝatis, kaj kiu fariĝis ŝtono bazangula.<em class="versenr"> 12</em> Kaj en neniu alia estas savo; ĉar ne estas sub la ĉielo alia
         nomo, donita inter homoj, per kiu ni devas esti savitaj.
      </p>
      <p class="p"><em class="versenr"> 13</em> Sed kiam ili rimarkis la kuraĝon de Petro kaj Johano, kaj
         komprenis, ke ili estas malkleruloj kaj nesciuloj, ili miris, kaj
         rekonis ilin, ke ili estis kun Jesuo.<em class="versenr"> 14</em> Kaj vidante la
         resanigiton starantan apud tiuj, ili ne havis, kion kontraŭdiri.<em class="versenr"> 15</em> Sed ordoninte ilin foriri el la sinedrio, ili interkonsiliĝis,<em class="versenr"> 16</em> dirante: Kion ni devas fari al ĉi tiuj homoj? ĉar estas
         videble por ĉiuj loĝantoj en Jerusalem, ke rimarkinda signo
         fariĝis per ili, kaj nei ĝin ni ne povas.<em class="versenr"> 17</em> Sed por ke ĝi ne plu
         disvastiĝu inter la popolo, ni minacu ilin, ke ili de nun ne
         parolu al iu ajn en ĉi tiu nomo.<em class="versenr"> 18</em> Kaj ili vokis ilin, kaj
         ordonis al ili tute ne paroli nek instrui en la nomo de Jesuo.<em class="versenr"> 19</em> Sed Petro kaj Johano responde diris al ili: Ĉu estas juste antaŭ
         Dio aŭskulti vin prefere ol Dion, vi juĝu;<em class="versenr"> 20</em> ĉar ni ne povas ne
         paroli pri tio, kion ni vidis kaj aŭdis.<em class="versenr"> 21</em> Kaj ili, denove
         minacinte, liberigis ilin, trovinte nenion, pro kio ili povus
         ilin puni, pro la popolo; ĉar ĉiuj gloris Dion pro la faritaĵo.<em class="versenr"> 22</em> Ĉar estis pli ol kvardekjara la viro, sur kiu fariĝis ĉi tiu
         signo resaniga.
      </p>
      <p class="p"><em class="versenr"> 23</em> Kaj liberigite, ili venis al siaj kunuloj kaj rakontis ĉion,
         kion la ĉefpastroj kaj pliaĝuloj diris al ili.<em class="versenr"> 24</em> Kaj aŭdinte,
         ili levis la voĉon al Dio unuanime, kaj diris: Ho Plejpotenculo,
         kiu faris la ĉielon kaj la teron kaj la maron, kaj ĉion, kio
         estas en ili,<em class="versenr"> 25</em> kaj kiu per la Sankta Spirito, per la buŝo de
         nia patro David, Via servanto, diris:
      </p>
      <p class="indent">
         <p class="verse_indent_cont">Kial tumultas popoloj,<br>
            Kaj gentoj pripensas vanaĵon?
         </p>
         <p class="verse_indent"><span class="versenr_indent">26</span> <span class="versetext_indent">Leviĝis la reĝoj de la tero,<br>
               Kaj la regantoj kolektiĝis kune,<br>
               Kontraŭ la Eternulo kaj kontraŭ Lia Sanktoleito;</span></p>
      </p>
      <p class="p"><em class="versenr"> 27</em> ĉar vere en ĉi tiu urbo kolektiĝis kontraŭ Via sankta Servanto
         Jesuo, kiun Vi sanktoleis, kune Herodo kaj Pontio Pilato kun la
         gentoj kaj la popoloj de Izrael,<em class="versenr"> 28</em> por fari ĉion, kion Via mano
         kaj Via intenco antaŭdifinis.<em class="versenr"> 29</em> Kaj nun, ho Eternulo, rigardu
         iliajn minacojn; kaj donu al Viaj sklavoj paroli Vian vorton kun
         plena kuraĝo,<em class="versenr"> 30</em> dum Vi etendos Vian manon por sanigado, kaj
         signoj kaj mirakloj fariĝos per la nomo de Via sankta Servanto
         Jesuo.<em class="versenr"> 31</em> Kaj post ilia preĝado skuiĝis la loko, en kiu ili
         kolektiĝis; kaj ili ĉiuj pleniĝis de la Sankta Spirito, kaj
         parolis kuraĝe la vorton de Dio.
      </p>
      <p class="p"><em class="versenr"> 32</em> Kaj la anaro de la kredantoj estis unukora kaj unuanima, kaj
         neniu diris, ke io el lia havaĵo estas propra al li; sed ĉe ili
         ĉio estis komuna.<em class="versenr"> 33</em> Kaj kun granda potenco la apostoloj atestis
         pri la releviĝo de la Sinjoro Jesuo; kaj granda graco estis sur
         ĉiuj.<em class="versenr"> 34</em> Inter ili neniu havis mankon, ĉar ĉiuj posedantoj de
         bienoj aŭ domoj vendis ilin, kaj alportis la prezon de la
         venditaĵoj<em class="versenr"> 35</em> kaj metis ĝin antaŭ la piedoj de la apostoloj; kaj
         estis disdonate al ĉiu laŭ ĉies aparta bezono.
      </p>
      <p class="p"><em class="versenr"> 36</em> Kaj Jozef, kiu de la apostoloj estis alnomita Barnabas (tio
         estas, Filo de Konsolo), Levido, Kiprano laŭ sia naskiĝo,<em class="versenr"> 37</em> posedante kampon, vendis ĝin, kaj alportis la prezon kaj metis
         ĝin antaŭ la piedoj de la apostoloj.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Sed unu viro, nomata Ananias, kun sia edzino Sapfira vendis
         posedaĵon,<em class="versenr"> 2</em> kaj retenis iom el la prezo, kun la konsento de sia
         edzino, kaj iun parton alportis kaj metis antaŭ la piedoj de la
         apostoloj.<em class="versenr"> 3</em> Sed Petro diris: Ananias, kial Satano plenigis vian
         koron tiel, ke vi mensogas al la Sankta Spirito kaj retenas iom
         el la prezo de la bieno?<em class="versenr"> 4</em> Dum ĝi restis, ĉu ĝi ne estis via? kaj
         post la vendo, ĉu ĝi ne estis en via rajto? Kial do ĉi tiun faron
         vi celis en via koro? vi mensogis ne al homoj, sed al Dio.<em class="versenr"> 5</em> Kaj
         aŭdante ĉi tiujn vortojn, Ananias falis kaj senspiriĝis; kaj
         granda timo venis sur ĉiujn aŭdantojn.<em class="versenr"> 6</em> Kaj la junuloj leviĝis,
         kaj lin ĉirkaŭvindis, kaj forportis kaj enterigis.
      </p>
      <p class="p"><em class="versenr"> 7</em> Kaj post paso de ĉirkaŭ tri horoj eniris lia edzino, ne
         sciante, kio okazis.<em class="versenr"> 8</em> Kaj Petro ŝin demandis: Diru al mi, ĉu por
         tiom vi vendis la bienon? Kaj ŝi respondis: Jes, por tiom.<em class="versenr"> 9</em> Kaj
         Petro respondis al ŝi: Kial estis interkonsento inter vi, por
         inciti la Spiriton de la Eternulo? jen la piedoj de tiuj, kiuj
         enterigis vian edzon, estas apud la pordo, kaj ili vin forportos.<em class="versenr"> 10</em> Kaj ŝi tuj falis apud liaj piedoj kaj senspiriĝis; kaj la
         junuloj eniris, kaj trovis ŝin mortinta, kaj ŝin forportis kaj
         enterigis apud ŝia edzo.<em class="versenr"> 11</em> Kaj granda timo venis sur la tutan
         eklezion kaj sur ĉiujn aŭdantajn pri tio.
      </p>
      <p class="p"><em class="versenr"> 12</em> Kaj per la manoj de la apostoloj estis faritaj multaj signoj
         kaj mirindaĵoj meze de la popolo; kaj ili ĉiuj estis unuanime en
         la portiko Salomona.<em class="versenr"> 13</em> Sed el la ceteraj neniu kuraĝis aliĝi al
         ili; tamen la popolo gloris ilin;<em class="versenr"> 14</em> kaj kredantoj pligrandnombre
         aldoniĝis al la Sinjoro, amasoj da viroj kaj virinoj;<em class="versenr"> 15</em> tiel, ke
         oni elportis la malsanulojn sur la stratojn kaj kuŝigis ilin sur
         litoj kaj kanapoj, por ke ĉe la preterpaso de Petro, almenaŭ lia
         ombro ombru iun el ili.<em class="versenr"> 16</em> Kunvenis ankaŭ en Jerusalemon la amaso
         el la ĉirkaŭaj urboj, portante malsanulojn kaj la turmentatajn de
         malpuraj spiritoj, kaj ĉiuj estis sanigitaj.
      </p>
      <p class="p"><em class="versenr"> 17</em> Sed stariĝis la ĉefpastro, kaj ĉiuj, kiuj estis kun li (tio
         estas la sekto de la Sadukeoj), kaj ili pleniĝis de ĵaluzo,<em class="versenr"> 18</em> kaj ĵetis manojn sur la apostolojn, kaj metis ilin en la publikan
         gardejon.<em class="versenr"> 19</em> Sed anĝelo de la Eternulo nokte malfermis la pordojn
         de la karcero, kaj elkondukis ilin, kaj diris:<em class="versenr"> 20</em> Iru, kaj staru
         kaj parolu en la templo al la popolo ĉiujn vortojn pri ĉi tiu
         Vivo.<em class="versenr"> 21</em> Kaj tion aŭdinte, ili eniris ĉe la tagiĝo en la templon
         kaj ekinstruis. Sed venis la ĉefpastro, kaj tiuj, kiuj estis kun
         li, kaj kunvokis la sinedrion kaj la tutan senaton de la
         Izraelidoj, kaj sendis al la malliberejo, por ilin venigi.<em class="versenr"> 22</em> Sed
         la oficistoj venis, kaj ne trovis ilin en la karcero, kaj ili
         revenis kaj rakontis,<em class="versenr"> 23</em> dirante: Ni ja trovis la malliberejon
         ŝlosita tute fortike, kaj la gardistojn starantaj antaŭ la
         pordoj; sed malferminte, ni trovis interne neniun.<em class="versenr"> 24</em> Kiam do la
         kapitano de la templo kaj la ĉefpastroj aŭdis ĉi tiujn vortojn,
         ili embarasiĝis pri ili, kio fariĝos el tiu afero.<em class="versenr"> 25</em> Tiam iu
         venis, kaj sciigis al ili: Jen la viroj, kiujn vi metis en la
         karceron, estas en la templo, kaj staras kaj instruas la popolon.<em class="versenr"> 26</em> Tiam foriris la kapitano kun la oficistoj, kaj alkondukis ilin
         sen perforto; ĉar ili timis la popolon, por ke ili ne estu
         priĵetitaj per ŝtonoj.<em class="versenr"> 27</em> Kaj oni alkondukis ilin kaj starigis
         ilin antaŭ la sinedrio. Kaj la ĉefpastro ilin demandis,<em class="versenr"> 28</em> dirante: Ni severe ordonis al vi, ke vi ne instruu en ĉi tiu
         nomo; kaj jen vi plenigis Jerusalemon per via instruado, kaj
         intencas survenigi sur nin la sangon de tiu homo.<em class="versenr"> 29</em> Tiam Petro
         kaj la apostoloj responde diris: Oni devas obei Dion prefere ol
         homojn.<em class="versenr"> 30</em> La Dio de niaj patroj levis Jesuon, kiun vi pereigis,
         pendigante lin sur lignaĵo.<em class="versenr"> 31</em> Lin altigis Dio per Sia dekstra
         mano, por esti Estro kaj Savanto, por doni al Izrael penton kaj
         pardonadon de pekoj.<em class="versenr"> 32</em> Kaj ni estas atestantoj de ĉi tiuj
         vortoj, kiel ankaŭ estas la Sankta Spirito, kiun Dio donis al
         tiuj, kiuj Lin obeas.
      </p>
      <p class="p"><em class="versenr"> 33</em> Kaj ili, aŭdinte tion, estis pikitaj en la koro, kaj ili
         konsiliĝis, por pereigi ilin.<em class="versenr"> 34</em> Sed unu Fariseo, nomata
         Gamaliel, leĝinstruisto honorata ĉe la tuta popolo, ekstaris en
         la sinedrio, kaj ordonis, ke oni eksteren forigu la homojn por
         kelka tempo.<em class="versenr"> 35</em> Kaj li diris al ili: Izraelidoj, estu singardaj
         rilate al ĉi tiuj homoj pri tio, kion vi celas fari.<em class="versenr"> 36</em> Ĉar antaŭ
         ĉi tiuj tagoj leviĝis Teŭdas, dirante, ke li estas ia persono;
         kaj al li aliĝis nombro da viroj, ĉirkaŭ kvarcent; kaj li pereis;
         kaj ĉiuj, kiuj lin obeis, dispeliĝis kaj nuliĝis.<em class="versenr"> 37</em> Post tiu
         leviĝis Judas, Galileano, en la tagoj de la registrado, kaj
         fortiris post si homojn; li ankaŭ pereis, kaj ĉiuj, kiuj lin
         obeis, dispeliĝis.<em class="versenr"> 38</em> Kaj nun mi diras al vi: Detenu vin de ĉi
         tiuj homoj, kaj lasu ilin; ĉar, se ĉi tiu intenco aŭ ĉi tiu
         laboro estas de homoj, ĝi renversiĝos;<em class="versenr"> 39</em> sed se ĝi estas de Dio,
         vi ilin ne povos renversi; aŭ eble iel vi troviĝos batalantaj
         kontraŭ Dio.<em class="versenr"> 40</em> Kaj ili konsentis kun li; kaj alvokinte la
         apostolojn kaj batinte ilin, ili ordonis, ke ili ne parolu en la
         nomo de Jesuo, kaj liberigis ilin.<em class="versenr"> 41</em> Sed ili foriris de antaŭ la
         sinedrio, ĝojante, ke ili estis juĝitaj indaj suferi malhonoron
         pro la Nomo.<em class="versenr"> 42</em> Kaj ĉiutage en la templo kaj dome ili ne ĉesis
         instrui kaj prediki Jesuon, la Kriston.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Kaj en tiuj tagoj, kiam la nombro de la disĉiploj multiĝis,
         fariĝis murmurado de la Grekaj Judoj kontraŭ la Hebreaj pro tio,
         ke iliaj vidvinoj estas preterlasataj en la ĉiutaga servado.<em class="versenr"> 2</em> Kaj la dek du, alvokinte la amason de la disĉiploj, diris: Ne
         estas dezirinde, ke ni forlasu la vorton de Dio, por servi ĉe
         tabloj.<em class="versenr"> 3</em> Tial elserĉu, fratoj, el inter vi sep homojn, bone
         atestatajn, plenajn de la Spirito kaj de saĝo, kiujn ni difinos
         por tiu afero.<em class="versenr"> 4</em> Sed ni persistos en preĝado kaj la servado de la
         Vorto.<em class="versenr"> 5</em> Kaj tiu diro plaĉis al la tuta amaso; kaj ili elektis
         Stefanon, viron plenan de fido kaj de la Sankta Spirito, kaj
         Filipon kaj Proĥoron kaj Nikanoron kaj Timonon kaj Parmenason,
         kaj Nikolaon, prozeliton el Antioĥia;<em class="versenr"> 6</em> tiujn ili starigis antaŭ
         la apostoloj; kaj ĉi tiuj, preĝinte, metis sur ilin la manojn.
      </p>
      <p class="p"><em class="versenr"> 7</em> Kaj la vorto de Dio kreskis, kaj la nombro de la disĉiploj
         multiĝis treege en Jerusalem, kaj granda aro el la pastroj obeis
         al la fido.
      </p>
      <p class="p"><em class="versenr"> 8</em> Kaj Stefano, plena de graco kaj potenco, faris grandajn
         mirindaĵojn kaj signojn inter la popolo.<em class="versenr"> 9</em> Sed stariĝis iuj el la
         sinagogo nomata la Sinagogo de la Liberigitoj, kaj el la
         Kirenanoj kaj el la Aleksandrianoj kaj el la homoj el Kilikio kaj
         Azio; kaj ili diskutis kun Stefano.<em class="versenr"> 10</em> Kaj ili ne povis rezisti
         al la saĝeco kaj la Spirito, per kiu li parolis.<em class="versenr"> 11</em> Tiam ili
         subinstigis virojn, kiuj diris: Ni aŭdis lin paroli blasfemajn
         vortojn kontraŭ Moseo kaj kontraŭ Dio.<em class="versenr"> 12</em> Kaj ili incitis la
         popolon kaj la pliaĝulojn kaj la skribistojn, kaj venis sur lin
         kaj kaptis lin, kaj kondukis lin al la sinedrio,<em class="versenr"> 13</em> kaj starigis
         mensogajn atestantojn, kiuj diris: Ĉi tiu homo ne ĉesas paroli
         vortojn kontraŭ ĉi tiu sankta loko kaj la leĝo;<em class="versenr"> 14</em> ĉar ni aŭdis
         lin diri, ke ĉi tiu Jesuo, la Nazaretano, detruos ĉi tiun lokon,
         kaj ŝanĝos la kutimojn, kiujn Moseo transdonis al ni.<em class="versenr"> 15</em> Kaj
         ĉiuj, kiuj sidis en la sinedrio, fikse rigardante lin, vidis lian
         vizaĝon kvazaŭ vizaĝon de anĝelo.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Tiam diris la ĉefpastro: Ĉu ĉi tiuj aferoj estas tiel?<em class="versenr"> 2</em> Kaj
         tiu diris:
      </p>
      <p class="p">Fratoj kaj patroj, aŭskultu. La Dio de gloro aperis al nia patro
         Abraham, kiam li estis en Mezopotamio, antaŭ ol li loĝis en
         Ĥaran,<em class="versenr"> 3</em> kaj diris al li: Iru el via lando kaj de via parencaro,
         kaj venu en tiun landon, kiun Mi montros al vi.<em class="versenr"> 4</em> Tiam li iris el
         la lando de la Ĥaldeoj, kaj loĝis en Ĥaran; kaj el tie, post la
         morto de lia patro, Li transloĝigis lin en ĉi tiun landon, kie vi
         nun loĝas;<em class="versenr"> 5</em> kaj Li donis al li nenian heredaĵon en ĝi, eĉ ne
         piedspacon, sed Li promesis doni ĝin al li por posedaĵo kaj al
         lia idaro post li, kiam li ankoraŭ ne havis infanon.<em class="versenr"> 6</em> Kaj Dio
         parolis jene: ke lia idaro loĝos en fremda lando, kaj ke oni
         sklavigos kaj turmentos ilin dum kvarcent jaroj.<em class="versenr"> 7</em> Kaj la
         popolon, ĉe kiu ili estos sklavoj, Mi juĝos, diris Dio; kaj poste
         ili eliros kaj faros servon al Mi sur ĉi tiu loko.<em class="versenr"> 8</em> Kaj Li donis
         al li la interligon de cirkumcido; kaj tiel Abraham naskigis
         Isaakon kaj cirkumcidis lin en la oka tago, kaj Isaak naskigis
         Jakobon, kaj Jakob la dek du patriarkojn.<em class="versenr"> 9</em> Kaj la patriarkoj,
         enviante Jozefon, lin vendis en Egiptujon; kaj Dio estis kun li,<em class="versenr"> 10</em> kaj liberigis lin el ĉiuj liaj suferoj, kaj donis al li
         favoron kaj saĝecon antaŭ Faraono, reĝo de Egiptujo; kaj ĉi tiu
         estrigis lin super Egiptujo kaj super lia tuta domo.<em class="versenr"> 11</em> Kaj venis
         malsato sur la tutan landon Egiptujon kaj Kanaanon, kaj granda
         sufero; kaj niaj patroj ne trovis nutraĵon.<em class="versenr"> 12</em> Sed kiam Jakob
         aŭdis, ke estas greno en Egiptujo, li sendis unue niajn patrojn.<em class="versenr"> 13</em> Kaj la duan fojon Jozef rekonatiĝis al siaj fratoj, kaj la
         gento de Jozef estis montrita al Faraono.<em class="versenr"> 14</em> Kaj Jozef sendis,
         kaj alvokis sian patron Jakob, kaj la tutan parencaron, sepdek
         kvin animojn.<em class="versenr"> 15</em> Kaj Jakob venis en Egiptujon, kaj mortis li mem
         kaj niaj patroj;<em class="versenr"> 16</em> kaj ili estis transportitaj al Ŝeĥem kaj
         metitaj en la tombon, kiun Abraham aĉetis por prezo arĝenta de la
         filoj de Ĥamor en Ŝeĥem.<em class="versenr"> 17</em> Sed kiam alproksimiĝis la tempo de la
         promeso, kiun Dio ĵuris al Abraham, la popolo diskreskis kaj
         multiĝis en Egiptujo,<em class="versenr"> 18</em> ĝis aperis alia reĝo, kiu ne konis
         Jozefon.<em class="versenr"> 19</em> Tiu agis ruze kontraŭ nia gento, kaj premis niajn
         patrojn tiel, ke ili elĵetis siajn infanojn, por ke ili ne
         vivadu.<em class="versenr"> 20</em> En tiu tempo Moseo naskiĝis, kaj estis eksterordinare
         bela; kaj li estis nutrata tri monatojn en la domo de sia patro;<em class="versenr"> 21</em> kaj kiam oni lin elĵetis, prenis lin la filino de Faraono kaj
         lin nutris kiel sian filon.<em class="versenr"> 22</em> Kaj Moseo estis instruita en la
         tuta saĝeco de la Egiptoj, kaj estis potenca per siaj vortoj kaj
         agoj.<em class="versenr"> 23</em> Sed kiam li jam havis la aĝon de kvardek jaroj, venis en
         lian koron la penso viziti siajn fratojn, la Izraelidojn.<em class="versenr"> 24</em> Kaj
         vidinte unu el ili suferi maljustecon, li defendis kaj venĝis la
         premiton, batante la Egipton;<em class="versenr"> 25</em> kaj li supozis, ke liaj fratoj
         komprenos, ke Dio per lia mano donas al ili savon, sed ili ne
         komprenis.<em class="versenr"> 26</em> Kaj en la sekvanta tago li aperis al ili, dum ili
         malpacis, kaj li deziris repacigi ilin, dirante: Ho viroj, vi
         estas fratoj; kial vi malbonfaras unu al alia?<em class="versenr"> 27</em> Sed la
         ofendanto de sia proksimulo forpuŝis lin, dirante: Kiu faris vin
         estro kaj juĝanto super ni?<em class="versenr"> 28</em> Ĉu vi celas mortigi min, kiel vi
         mortigis la Egipton hieraŭ?<em class="versenr"> 29</em> Kaj ĉe tiu parolo Moseo forkuris
         kaj ekloĝis en la lando Midjana, kie li naskigis du filojn.<em class="versenr"> 30</em> Kaj post paso de kvardek jaroj anĝelo aperis al li en la dezerto
         apud monto Sinaj, en flama fajro en arbetaĵo.<em class="versenr"> 31</em> Kaj kiam Moseo
         ĝin vidis, li miris pri la fenomeno; kaj kiam li alproksimiĝis,
         por rigardi, venis al li voĉo de la Eternulo:<em class="versenr"> 32</em> Mi estas la Dio
         de viaj patroj, la Dio de Abraham, kaj de Isaak, kaj de Jakob.
         Kaj Moseo tremis, kaj ne kuraĝis rigardi.<em class="versenr"> 33</em> Kaj la Eternulo
         diris al li: Deprenu la ŝuojn de viaj piedoj; ĉar la loko, sur
         kiu vi staras, estas tero sankta.<em class="versenr"> 34</em> Mi rigardis, kaj vidis la
         mizeron de Mia popolo, kiu estas en Egiptujo, kaj Mi aŭdis ĝian
         ĝemadon, kaj Mi malsupreniris, por savi ĝin; venu do, kaj Mi vin
         sendos en Egiptujon.<em class="versenr"> 35</em> Tiun Moseon, kiun ili malakceptis,
         dirante: Kiu faris vin estro kaj juĝanto? tiun Dio sendis, por
         esti estro kaj savanto, per la mano de la anĝelo, kiu aperis al
         li en la arbetaĵo.<em class="versenr"> 36</em> Tiu elkondukis ilin, farinte mirindaĵojn
         kaj signojn en Egiptujo, kaj en la Ruĝa Maro, kaj en la dezerto
         dum kvardek jaroj.<em class="versenr"> 37</em> Ĝi estis tiu Moseo, kiu diris al la
         Izraelidoj: Profeton el viaj fratoj, similan al mi, starigos por
         vi la Eternulo, via Dio.<em class="versenr"> 38</em> Li estis tiu, kiu estis en la
         komunumo en la dezerto kun la anĝelo, kiu parolis kun li sur la
         monto Sinaj, kaj estis kun niaj patroj; kaj ricevis vivajn
         orakolojn, por doni al ni;<em class="versenr"> 39</em> al tiu niaj patroj ne volis esti
         obeemaj, sed forpuŝis lin, kaj returniĝis en sia koro al
         Egiptujo,<em class="versenr"> 40</em> dirante al Aaron: Faru al ni diojn, kiuj irus antaŭ
         ni; ĉar pri tiu Moseo, kiu elkondukis nin el la lando Egipta, ni
         ne scias, kio okazis al li.<em class="versenr"> 41</em> Kaj ili faris bovidon en tiuj
         tagoj, kaj alportis oferon al la idolo, kaj ĝojis pri la faritaĵo
         de siaj manoj.<em class="versenr"> 42</em> Tiam Dio turniĝis, kaj lasis ilin servi al la
         armeo de la ĉielo, kiel estas skribite en la libro de la
         profetoj:
      </p>
      <p class="indent">
         <p class="verse_indent_cont">Ĉu vi alportis al Mi buĉitajn bestojn kaj oferojn<br>
            Dum kvardek jaroj en la dezerto, ho domo de Izrael?
         </p>
         <p class="verse_indent"><span class="versenr_indent">43</span> <span class="versetext_indent">Kaj vi portis la tabernaklon de Moleĥ<br>
               Kaj la stelon de la dio Refan,<br>
               La figuraĵojn, kiujn vi faris, por adorkliniĝi al ili;<br>
               Kaj Mi elpatrujigos vin preter Babelon.</span></p>
      </p>
      <p class="p"><em class="versenr"> 44</em> Kun niaj patroj en la dezerto estis la tabernaklo de atesto,
         kiel ordonis Tiu, kiu parolis al Moseo, ke li konstruu ĝin laŭ la
         modelo, kiun li vidis.<em class="versenr"> 45</em> Ĝin ankaŭ niaj patroj siavice enportis
         kun Josuo, kiam ili eniris en la posedaĵon de la nacioj, kiujn
         Dio forpuŝis antaŭ niaj patroj, ĝis la tagoj de David;<em class="versenr"> 46</em> kiu
         trovis favoron antaŭ Dio, kaj petis trovi loĝejon por la Dio de
         Jakob.<em class="versenr"> 47</em> Sed Salomono konstruis por Li domon.<em class="versenr"> 48</em> Tamen la
         Plejaltulo ne loĝas en manfaritaj temploj, kiel diris la profeto:
      </p>
      <p class="indent">
         <p class="verse_indent"><span class="versenr_indent">49</span> <span class="versetext_indent">La ĉielo estas Mia trono,<br>
               Kaj la tero estas Mia piedbenketo;<br>
               Kian domon vi konstruos por Mi? diras la Eternulo;<br>
               Kaj kia estas la loko por Mia ripozo?</span></p>
         <p class="verse_indent"><span class="versenr_indent">50</span> <span class="versetext_indent">Ĉu ne faris Mia mano ĉion tion?</span></p>
      </p>
      <p class="p"><em class="versenr"> 51</em> Vi malmolnukaj, vi necirkumciditaj je koro kaj oreloj, vi ĉiam
         rezistas al la Sankta Spirito; kiel viaj patroj, tiel ankaŭ vi.<em class="versenr"> 52</em> Kiun el la profetoj viaj patroj ne persekutis? kaj ili
         mortigis tiujn, kiuj antaŭmontris pri la alveno de la Justulo, de
         kiu vi nun fariĝis la perfidintoj kaj mortigintoj;<em class="versenr"> 53</em> vi, kiuj
         ricevis la leĝon, kiel anoncitan per anĝeloj, sed ĝin ne
         observis.
      </p>
      <p class="p"><em class="versenr"> 54</em> Kaj aŭdante tion, ili koleriĝis en la koro, kaj grincigis
         kontraŭ li siajn dentojn.<em class="versenr"> 55</em> Sed li, plena de la Sankta Spirito,
         rigardis fikse al la ĉielo, kaj vidis la gloron de Dio, kaj
         Jesuon starantan dekstre de Dio,<em class="versenr"> 56</em> kaj diris: Jen mi vidas la
         ĉielon malfermitan kaj la Filon de homo starantan dekstre de Dio.<em class="versenr"> 57</em> Sed ili ekkriis per laŭta voĉo, kaj fermis siajn orelojn, kaj
         kuregis sur lin unuanime,<em class="versenr"> 58</em> kaj elpelis lin el la urbo, kaj
         ĵetis sur lin ŝtonojn; kaj la atestantoj demetis siajn vestojn
         apud la piedoj de junulo, nomata Saŭlo.<em class="versenr"> 59</em> Kaj ili ŝtonmortigis
         Stefanon, vokantan kaj dirantan: Jesuo, Sinjoro, akceptu mian
         spiriton.<em class="versenr"> 60</em> Kaj li genuiĝis, kaj kriis per laŭta voĉo: Sinjoro,
         ne metu sur ilin ĉi tiun pekon. Kaj tion dirinte, li endormiĝis.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj Saŭlo konsentis al lia mortigo.</p>
      <p class="p">Kaj en tiu tago komenciĝis granda persekutado kontraŭ la eklezio,
         kiu estis en Jerusalem; kaj ĉiuj estis dispelitaj tra la regionoj
         de Judujo kaj Samario, kun escepto de la apostolaro.<em class="versenr"> 2</em> Kaj piuloj
         enterigis Stefanon, kaj faris pri li grandan funebron.<em class="versenr"> 3</em> Sed
         Saŭlo atakis la eklezion, enirante en ĉiun domon, kaj li trenis
         virojn kaj virinojn, kaj transdonis ilin en malliberejon.
      </p>
      <p class="p"><em class="versenr"> 4</em> Sed la dispelitoj trairis, predikante la vorton.<em class="versenr"> 5</em> Kaj Filipo,
         malsuprenirinte en la urbon Samario, proklamis al ili la Kriston.<em class="versenr"> 6</em> Kaj la homamaso unuanime atentis la parolojn de Filipo, kiam
         ili lin aŭdis kaj vidis la signojn, kiujn li faris.<em class="versenr"> 7</em> Ĉar el
         multaj el ili, kiuj havis malpurajn spiritojn, ĉi tiuj elvenis,
         kriante per laŭta voĉo; kaj multaj paralizuloj kaj lamuloj
         resaniĝis.<em class="versenr"> 8</em> Kaj estis granda ĝojo en tiu urbo.
      </p>
      <p class="p"><em class="versenr"> 9</em> Sed unu viro, nome Simon, jam antaŭe faradis magion en la urbo
         kaj sorĉadis la popolon de Samario, dirante, ke li estas iu
         granda;<em class="versenr"> 10</em> al li atentadis ili ĉiuj, de la malgrandaj ĝis la
         grandaj, dirante: Ĉi tiu homo estas la granda potenco de Dio.<em class="versenr"> 11</em> Kaj ili atentadis lin, ĉar li jam de longe sorĉis ilin per
         magiaĵoj.<em class="versenr"> 12</em> Sed kiam ili kredis al Filipo, predikanta la
         evangelion pri la regno de Dio kaj la nomo de Jesuo Kristo, ili
         baptiĝis, viroj kaj virinoj.<em class="versenr"> 13</em> Kaj Simon mem ankaŭ kredis; kaj
         kiam li baptiĝis, li forte aliĝis al Filipo, kaj vidante signojn
         kaj grandajn miraklojn farataj, li konfuziĝis.
      </p>
      <p class="p"><em class="versenr"> 14</em> Kaj la apostoloj en Jerusalem, aŭdinte, ke Samario akceptis la
         vorton de Dio, sendis al ili Petron kaj Johanon;<em class="versenr"> 15</em> kiuj,
         alveninte, preĝis por ili, ke ili ricevu la Sanktan Spiriton,<em class="versenr"> 16</em> ĉar ankoraŭ sur neniun el ili li falis; ili nur baptiĝis en la
         nomon de la Sinjoro Jesuo.<em class="versenr"> 17</em> Tiam ili metis la manojn sur ilin,
         kaj ili ricevis la Sanktan Spiriton.<em class="versenr"> 18</em> Kaj kiam Simon vidis, ke
         la Sankta Spirito estis donata per la surmetado de la manoj de la
         apostoloj, li proponis al ili monon,<em class="versenr"> 19</em> kaj diris: Donu ankaŭ al
         mi ĉi tiun rajton, por ke ĉiu ajn, sur kiun mi metos la manojn,
         ricevu la Sanktan Spiriton.<em class="versenr"> 20</em> Sed Petro diris al li: Via
         arĝentaĵo iru kun vi en pereon, ĉar vi pensis ricevi per mono la
         donacon de Dio.<em class="versenr"> 21</em> Vi havas nek parton nek loton en tiu afero,
         ĉar via koro ne estas rekta antaŭ Dio.<em class="versenr"> 22</em> Pentu do pri tiu via
         malboneco, kaj preĝu al la Eternulo, se eble la penso de via koro
         estu pardonita al vi.<em class="versenr"> 23</em> Ĉar mi vidas, ke vi estas en la galo de
         maldolĉeco kaj en la kateno de maljusteco.<em class="versenr"> 24</em> Kaj Simon responde
         diris: Preĝu vi al la Eternulo por mi, ke trafu min neniom el
         tio, pri kio vi parolis.
      </p>
      <p class="p"><em class="versenr"> 25</em> Ili do, atestinte kaj parolinte la vorton de la Sinjoro,
         revenis al Jerusalem, kaj predikis la evangelion al multaj
         vilaĝoj de la Samarianoj.
      </p>
      <p class="p"><em class="versenr"> 26</em> Sed anĝelo de la Eternulo parolis al Filipo, dirante: Leviĝu,
         kaj iru suden ĝis la vojo, kiu kondukas de Jerusalem al Gaza; tio
         estas dezerto.<em class="versenr"> 27</em> Kaj li leviĝis, kaj ekiris; kaj jen viro,
         Etiopo, eŭnuko, potenculo sub Kandake, reĝino de la Etiopoj, kaj
         kiu estis super ŝia tuta trezoro, jam venis al Jerusalem, por
         adorkliniĝi;<em class="versenr"> 28</em> tiu vojaĝis returne, kaj, sidante en sia ĉaro,
         legis la profeton Jesaja.<em class="versenr"> 29</em> Kaj la Spirito diris al Filipo:
         Aliru, kaj aliĝu al tiu ĉaro.<em class="versenr"> 30</em> Kaj Filipo alkuris, kaj aŭdis
         lin legi la profeton Jesaja, kaj diris: Ĉu vi komprenas tion,
         kion vi legas?<em class="versenr"> 31</em> Kaj tiu diris: Kiel mi povas, se neniu min
         gvidas? Kaj li petis Filipon, ke li supreniru kaj sidiĝu kun li.<em class="versenr"> 32</em> La peco de la Skribo, kiun li legis, estis jena:
      </p>
      <p class="indent">
         <p class="verse_indent_cont">Li estis kondukata kiel ŝafo al la buĉo;<br>
            Kaj kiel ŝafido muta antaŭ sia tondanto,<br>
            Li ne malfermis sian buŝon;
         </p>
         <p class="verse_indent"><span class="versenr_indent">33</span> <span class="versetext_indent">En lia humiliĝo lia juĝo estis deprenita;<br>
               Pri lia generacio kiu rakontos?<br>
               Ĉar lia vivo estas prenita for de la tero.</span></p>
      </p>
      <p class="p"><em class="versenr"> 34</em> Kaj la eŭnuko responde al Filipo diris: Mi petas vin, pri kiu
         parolis la profeto ĉi tion? ĉu pri si, aŭ pri iu alia?<em class="versenr"> 35</em> Kaj
         Filipo malfermis sian buŝon, kaj komencante de tiu Skribo,
         predikis al li Jesuon.<em class="versenr"> 36</em> Kaj dum ili iris sur la vojo, ili
         alvenis al iu akvo; kaj la eŭnuko diris: Jen estas akvo; kio
         malhelpas min baptiĝi?<em class="versenr"> 37</em> Kaj Filipo diris: Se vi kredas per via
         tuta koro, tio estas permesata. Kaj li respondis: Mi kredas, ke
         Jesuo Kristo estas la Filo de Dio.<em class="versenr"> 38</em> Kaj li ordonis, ke la ĉaro
         haltu, kaj ili ambaŭ malsupreniris en la akvon, Filipo kaj la
         eŭnuko; kaj li baptis lin.<em class="versenr"> 39</em> Kaj kiam ili supreniris el la akvo,
         la Spirito de la Eternulo forkaptis Filipon; kaj la eŭnuko ne plu
         lin vidis, kaj li iris sian vojon, ĝojante.<em class="versenr"> 40</em> Sed Filipo
         troviĝis en Aŝdod; kaj trapasante, li predikis la evangelion en
         ĉiuj urboj, ĝis li alvenis en Cezarean.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj Saŭlo, ankoraŭ spirante minacojn kaj mortigon kontraŭ la
         disĉiploj de la Sinjoro, iris al la ĉefpastro,<em class="versenr"> 2</em> kaj petis de li
         leterojn al la sinagogoj en Damasko, por ke, se li eble trovos
         homojn, aliĝintajn al la Vojo, ĉu virojn aŭ virinojn, li
         alkonduku ilin katenitajn al Jerusalem.<em class="versenr"> 3</em> Kaj dum li vojaĝis, li
         alproksimiĝis al Damasko; kaj subite ekbrilegis ĉirkaŭ li lumo el
         la ĉielo;<em class="versenr"> 4</em> kaj li falis sur la teron, kaj aŭdis voĉon dirantan
         al li: Saŭlo, Saŭlo, kial vi min persekutas?<em class="versenr"> 5</em> Kaj li diris: Kiu
         vi estas, ho Sinjoro? Kaj tiu diris: Mi estas Jesuo, kiun vi
         persekutas;<em class="versenr"> 6</em> sed leviĝu, kaj eniru en la urbon, kaj estos dirite
         al vi, kion vi devas fari.<em class="versenr"> 7</em> Kaj liaj kunvojaĝantoj staris mutaj,
         aŭdante la voĉon, sed vidante neniun.<em class="versenr"> 8</em> Kaj Saŭlo leviĝis de la
         tero; kaj kiam liaj okuloj malfermiĝis, li vidis nenion; kaj ili
         kondukis lin je la mano, kaj venigis lin en Damaskon.<em class="versenr"> 9</em> Kaj li
         estis sen vidpovo tri tagojn; kaj ne manĝis, nek trinkis.
      </p>
      <p class="p"><em class="versenr"> 10</em> Kaj en Damasko estis unu disĉiplo nomata Ananias; kaj la
         Sinjoro diris al li en vizio: Ananias. Kaj li respondis: Jen mi,
         Sinjoro.<em class="versenr"> 11</em> Kaj la Sinjoro diris al li: Leviĝu, kaj iru sur la
         straton, kiun oni nomas Rekta, kaj serĉu en la domo de Judas
         viron, nomatan Saŭlo, el Tarso; ĉar jen li preĝas;<em class="versenr"> 12</em> kaj li
         vidis viron, nomatan Ananias, enirantan kaj metantan sur lin la
         manojn, por ke li ricevu vidpovon.<em class="versenr"> 13</em> Sed Ananias respondis:
         Sinjoro, mi aŭdis de multaj pri ĉi tiu viro, kiom da malbono li
         faris kontraŭ viaj sanktuloj en Jerusalem;<em class="versenr"> 14</em> kaj ĉi tie li havas
         de la ĉefpastroj aŭtoritaton kateni ĉiujn, kiuj vokas vian nomon.<em class="versenr"> 15</em> Sed la Sinjoro diris al li: Ekiru, ĉar li estas elektita ilo
         por mi, por porti mian nomon antaŭ la nacianoj kaj la reĝoj kaj
         la Izraelidoj;<em class="versenr"> 16</em> ĉar mi montros al li, kiom li devas suferi pro
         mia nomo.<em class="versenr"> 17</em> Kaj Ananias ekiris, kaj eniris en la domon, kaj
         metinte sur lin la manojn, diris: Frato Saŭlo, min sendis la
         Sinjoro Jesuo, kiu aperis al vi en la vojo, laŭ kiu vi venis, por
         ke vi ricevu vidpovon kaj pleniĝu de la Sankta Spirito.<em class="versenr"> 18</em> Kaj
         tuj falis de liaj okuloj kvazaŭ skvamoj; kaj li tuj ricevis
         vidpovon, kaj leviĝis kaj baptiĝis;<em class="versenr"> 19</em> kaj preninte nutraĵon, li
         refortiĝis.
      </p>
      <p class="p">Kaj dum kelke da tagoj li restis kun la disĉiploj en Damasko.<em class="versenr"> 20</em> Kaj en la sinagogoj li tuj proklamis Jesuon, ke li estas la Filo
         de Dio.<em class="versenr"> 21</em> Kaj miregis ĉiuj, kiuj lin aŭdis, kaj ili diris: Ĉu li
         ne estas tiu, kiu en Jerusalem pereigis tiujn, kiuj vokis ĉi tiun
         nomon? kaj li venis ĉi tien por tio, ke li konduku ilin
         katenitajn antaŭ la ĉefpastrojn.<em class="versenr"> 22</em> Sed Saŭlo des pli fortiĝis,
         kaj li konfuzis la Judojn loĝantajn en Damasko, pruvante, ke tiu
         estas la Kristo.
      </p>
      <p class="p"><em class="versenr"> 23</em> Kaj post la paso de multaj tagoj, la Judoj kune konsiliĝis,
         por lin mortigi;<em class="versenr"> 24</em> sed ilia konspiro sciiĝis al Saŭlo. Kaj ili
         observadis la pordegojn tage kaj nokte, por lin mortigi;<em class="versenr"> 25</em> sed
         liaj disĉiploj prenis lin nokte, kaj mallevis lin tra la urba
         muro, malsupren lasante lin en korbego.
      </p>
      <p class="p"><em class="versenr"> 26</em> Kaj kiam li venis en Jerusalemon, li provis aliĝi al la
         disĉiploj; kaj ĉiuj lin timis, ne kredante, ke li estas disĉiplo.<em class="versenr"> 27</em> Sed Barnabas prenis lin, kaj kondukis lin al la apostoloj, kaj
         rakontis al ili, kiel li sur la vojo vidis la Sinjoron, kiu ankaŭ
         parolis al li, kaj kiel en Damasko li sentime parolis en la nomo
         de Jesuo.<em class="versenr"> 28</em> Kaj li estis kun ili, enirante kaj elirante en
         Jerusalem,<em class="versenr"> 29</em> kaj sentime predikante en la nomo de la Sinjoro;
         kaj li parolis kaj disputadis kontraŭ la Grekaj Judoj; sed ili
         entreprenis mortigi lin.<em class="versenr"> 30</em> Kaj la fratoj, eksciinte tion,
         kondukis lin al Cezarea, kaj forsendis lin al Tarso.
      </p>
      <p class="p"><em class="versenr"> 31</em> Kaj la eklezio tra la tuta Judujo kaj Galileo kaj Samario
         havis pacon kaj ricevis edifon; kaj iradante en la timo de la
         Sinjoro kaj en la konsolo de la Sankta Spirito, ĝi kreskis.
      </p>
      <p class="p"><em class="versenr"> 32</em> Kaj dum Petro trairis ĉiujn regionojn, li ankaŭ malsupreniris
         al la sanktuloj loĝantaj en Lida.<em class="versenr"> 33</em> Kaj tie li trovis unu viron,
         nomatan Eneas, kiu kuŝadis en sia lito jam ok jarojn; ĉar li
         estis paralizulo.<em class="versenr"> 34</em> Kaj Petro diris al li: Eneas, Jesuo Kristo
         vin sanigas; leviĝu, kaj ordigu vian liton. Kaj li tuj leviĝis.<em class="versenr"> 35</em> Kaj ĉiuj loĝantoj en Lida kaj en Ŝaron lin vidis, kaj turniĝis
         al la Sinjoro.
      </p>
      <p class="p"><em class="versenr"> 36</em> Kaj estis en Jafo unu disĉiplino, nomata Tabita, kiu laŭ
         traduko estas nomata Dorkas; ŝi estis plena de bonfaroj kaj
         almozoj, kiujn ŝi faris.<em class="versenr"> 37</em> Kaj en tiu tempo ŝi malsaniĝis, kaj
         mortis; kaj ili ŝin lavis kaj metis en supran ĉambron.<em class="versenr"> 38</em> Kaj ĉar
         Lida estis proksime de Jafo, la disĉiploj, aŭdinte, ke Petro
         estas tie, sendis al li du virojn, por petegi lin: Ne prokrastu
         veni al ni.<em class="versenr"> 39</em> Kaj Petro leviĝis kaj iris kun ili. Kaj kiam li
         alvenis, ili lin kondukis en la supran ĉambron; kaj alestis apud
         li ĉiuj vidvinoj, plorante kaj montrante tunikojn kaj vestojn,
         kiujn Dorkas faris, kiam ŝi estis ankoraŭ kun ili.<em class="versenr"> 40</em> Sed Petro,
         formetinte ĉiujn, genuiĝis kaj preĝis, kaj, turninte sin al la
         korpo, li diris: Tabita, leviĝu. Kaj ŝi malfermis siajn okulojn,
         kaj, vidinte Petron, ŝi side leviĝis.<em class="versenr"> 41</em> Kaj li donis al ŝi la
         manon kaj starigis ŝin, kaj, vokinte la sanktulojn kaj vidvinojn,
         li prezentis ŝin vivanta.<em class="versenr"> 42</em> Kaj tio fariĝis sciata tra la tuta
         Jafo, kaj multaj kredis al la Sinjoro.<em class="versenr"> 43</em> Kaj dum multe da tagoj
         li loĝis en Jafo ĉe unu Simon, tanisto.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">En Cezarea estis unu viro, nomata Kornelio, centestro de la
         kohorto nomata la Itala,<em class="versenr"> 2</em> viro pia, kiu timis Dion kune kun sia
         tuta familio, kaj donis multajn almozojn al la popolo, kaj preĝis
         al Dio konstante.<em class="versenr"> 3</em> Tiu vidis klare en vizio, ĉirkaŭ la naŭa horo
         de la tago, anĝelon de Dio, alvenantan al li, kaj dirantan al li:
         Kornelio.<em class="versenr"> 4</em> Kaj ĉi tiu, fikse rigardante lin kaj timante, diris:
         Kio estas, Sinjoro? Kaj li diris al li: Viaj preĝoj kaj viaj
         almozoj supreniris kiel memoraĵo antaŭ Dio.<em class="versenr"> 5</em> Kaj nun sendu
         virojn al Jafo, kaj venigu Simonon, kiu estas alnomata Petro;<em class="versenr"> 6</em> li gastas ĉe unu Simon, tanisto, kies domo estas apud la
         marbordo.<em class="versenr"> 7</em> Kaj kiam foriris la anĝelo, kiu parolis al li, li
         alvokis du el siaj domservantoj, kaj pian soldaton el tiuj, kiuj
         ĉiam deĵoris apud li;<em class="versenr"> 8</em> kaj klariginte ĉion al ili, li sendis
         ilin al Jafo.
      </p>
      <p class="p"><em class="versenr"> 9</em> Kaj en la sekvanta tago, kiam ili vojaĝis kaj alproksimiĝis al
         la urbo, Petro supreniris sur la tegmenton, por preĝi, ĉirkaŭ la
         sesa horo;<em class="versenr"> 10</em> kaj li fariĝis malsata, kaj deziris manĝi; sed dum
         oni pretigis, falis sur lin ekstazo;<em class="versenr"> 11</em> kaj li vidis la ĉielon
         malfermitan, kaj ian ujon malsuprenirantan, kvazaŭ grandan tukon,
         mallevatan per la kvar anguloj sur la teron;<em class="versenr"> 12</em> kaj en ĝi
         troviĝis ĉiaj kvarpiedaj bestoj kaj rampaĵoj de la tero kaj
         birdoj de la ĉielo.<em class="versenr"> 13</em> Kaj venis voĉo al li: Leviĝu, Petro; buĉu
         kaj manĝu.<em class="versenr"> 14</em> Sed Petro diris: Ho ne, Sinjoro, ĉar mi neniam
         manĝis ion profanan aŭ malpuran.<em class="versenr"> 15</em> Kaj voĉo venis al li denove
         duan fojon: Kion Dio purigis, tion vi ne nomu profana.<em class="versenr"> 16</em> Kaj tio
         estis farita trifoje; kaj la ujo estis tuj prenita for en la
         ĉielon.
      </p>
      <p class="p"><em class="versenr"> 17</em> Kaj dum Petro spirite embarasiĝis, kia povas esti la vizio,
         kiun li vidis, jen la viroj senditaj de Kornelio, eldemandinte
         pri la domo de Simon, staris antaŭ la pordo,<em class="versenr"> 18</em> kaj vokis kaj
         demandis, ĉu Simon, kiu estas alnomata Petro, tie gastas.<em class="versenr"> 19</em> Kaj
         dum Petro pripensis pri la vizio, la Spirito diris al li: Jen tri
         viroj vin serĉas.<em class="versenr"> 20</em> Sed leviĝu, kaj malsupreniru, kaj vojaĝu kun
         ili, tute ne hezitante; ĉar mi ilin sendis.<em class="versenr"> 21</em> Kaj Petro
         malsupreniris al la viroj, kaj diris: Jen mi estas tiu, kiun vi
         serĉas; kia estas la kaŭzo, pro kiu vi venis?<em class="versenr"> 22</em> Kaj ili diris:
         Kornelio, centestro, viro justa kaj timanta Dion, kaj bone
         atestata de la tuta nacio de la Judoj, estas avertita de sankta
         anĝelo, ke li venigu vin al sia domo kaj aŭdu parolojn de vi.<em class="versenr"> 23</em> Tial li envokis kaj gastigis ilin.
      </p>
      <p class="p">Kaj en la sekvanta tago li leviĝis, kaj foriris kun ili, kaj iuj
         fratoj el Jafo lin akompanis.<em class="versenr"> 24</em> Kaj la morgaŭan tagon ili eniris
         en Cezarean. Kaj Kornelio atendis ilin, kunvokinte siajn
         parencojn kaj intimajn amikojn.<em class="versenr"> 25</em> Kaj kiam Petro estis eniranta,
         Kornelio lin renkontis, kaj, falinte antaŭ liaj piedoj,
         adorkliniĝis al li.<em class="versenr"> 26</em> Sed Petro lin levis, dirante: Stariĝu; mi
         mem ankaŭ estas homo.<em class="versenr"> 27</em> Kaj interparolante kun li, li eniris,
         kaj trovis multajn kunvenintajn;<em class="versenr"> 28</em> kaj li diris al ili: Vi mem
         scias, kiel kontraŭleĝe estas por Judo kamaradiĝi aŭ aliri al
         alinaciano; sed Dio min admonis, ke mi ne nomu ian homon profana
         aŭ malpura;<em class="versenr"> 29</em> tial, kiam mi estis vokita, mi alvenis sen
         kontraŭdiro. Mi do demandas, por kio vi min venigis?<em class="versenr"> 30</em> Kaj
         Kornelio diris: Antaŭ kvar tagoj ĝis ĉi tiu horo, mi preĝis la
         naŭahoran preĝon en mia domo; kaj jen antaŭ mi staris viro hele
         vestita,<em class="versenr"> 31</em> kaj diris: Kornelio, via preĝo estas aŭdita, kaj viaj
         almozoj estas memoritaj antaŭ Dio.<em class="versenr"> 32</em> Sendu do al Jafo, kaj
         invitu al vi Simonon, kiu estas alnomata Petro; li gastas en la
         domo de Simon, tanisto, apud la marbordo.<em class="versenr"> 33</em> Tial mi tuj sendis
         al vi; kaj vi bone faris, ke vi venis. Nun do ni ĉiuj alestas ĉi
         tie antaŭ Dio, por aŭdi ĉion, kio estas ordonita al vi de la
         Sinjoro.<em class="versenr"> 34</em> Kaj Petro malfermis sian buŝon, kaj diris:
      </p>
      <p class="p">Vere mi ekkomprenas, ke Dio ne privilegias personojn;<em class="versenr"> 35</em> sed en
         ĉiu nacio tiu, kiu timas Lin kaj agas juste, estas akceptata de
         Li.<em class="versenr"> 36</em> Vi konas tiun vorton, kiun Li sendis al la Izraelidoj,
         predikante la evangelion de paco per Jesuo Kristo (li estas
         Sinjoro de ĉiuj);<em class="versenr"> 37</em> vi konas tiun diron, kiu estas disvastigita
         tra la tuta Judujo, komencante de Galileo, post la bapto, kiun
         predikis Johano ―<em class="versenr"> 38</em> Jesuon, la Nazaretanon, kiun Dio sanktoleis
         per la Sankta Spirito kaj potenco; li ĉirkaŭiris, bonfarante kaj
         sanigante ĉiujn premegatajn de la diablo, ĉar Dio estis kun li.<em class="versenr"> 39</em> Kaj ni estas atestantoj pri ĉio, kion li faris en la lando de
         la Judoj kaj en Jerusalem; lin oni mortigis, pendigante lin sur
         lignaĵo.<em class="versenr"> 40</em> Lin Dio levis en la tria tago, kaj donis, ke li estu
         videbla,<em class="versenr"> 41</em> ne al la tuta popolo, sed al atestantoj, kiuj estis
         elektitaj antaŭe de Dio, al ni, kiuj manĝis kaj trinkis kun li
         post lia releviĝo el la mortintoj.<em class="versenr"> 42</em> Kaj li ordonis al ni
         prediki al la popolo, kaj atesti, ke li estas la difinito de Dio,
         por esti la juĝisto de la vivantoj kaj de la mortintoj.<em class="versenr"> 43</em> Pri li
         ĉiuj profetoj atestas, ke per lia nomo ĉiu kredanta al li ricevos
         pardonadon de pekoj.
      </p>
      <p class="p"><em class="versenr"> 44</em> Dum Petro parolis tiujn vortojn, la Sankta Spirito falis sur
         ĉiujn, kiuj aŭdis la diron.<em class="versenr"> 45</em> Kaj ĉiuj el la cirkumcido
         kredantoj, kiuj venis kun Petro, miregis pri tio, ke ankaŭ sur la
         nacianojn estis surverŝata la donaco de la Sankta Spirito.<em class="versenr"> 46</em> Ĉar
         ili aŭdis ilin paroli per lingvoj kaj glori Dion. Tiam respondis
         Petro:<em class="versenr"> 47</em> Ĉu iu povas malpermesi la akvon, ke ne baptiĝu ĉi tiuj,
         kiuj ricevis la Sanktan Spiriton tiel same, kiel ni?<em class="versenr"> 48</em> Kaj li
         ordonis, ke ili baptiĝu en la nomo de Jesuo Kristo. Tiam ili
         petis, ke li restu ankoraŭ kelkajn tagojn.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj la apostoloj kaj la fratoj, kiuj estis en Judujo, aŭdis, ke
         la nacianoj ankaŭ ricevis la vorton de Dio.<em class="versenr"> 2</em> Kaj kiam Petro
         venis al Jerusalem, tiuj, kiuj estis el la cirkumcido, disputis
         kun li,<em class="versenr"> 3</em> dirante: Vi eniris al viroj ne cirkumciditaj, kaj
         manĝis kun ili.<em class="versenr"> 4</em> Sed Petro klarigis la aferon al ili orde,
         dirante:<em class="versenr"> 5</em> Dum mi preĝis en la urbo Jafo, en ekstazo mi vidis
         vizion, ujon malsuprenirantan, kvazaŭ grandan tukon, mallevatan
         el la ĉielo per la kvar anguloj; kaj ĝi venis ĝis mi;<em class="versenr"> 6</em> kun fiksa
         rigardo mi ĝin observis, kaj vidis kvarpiedajn bestojn de la tero
         kaj sovaĝajn bestojn kaj rampaĵojn kaj birdojn de la ĉielo.<em class="versenr"> 7</em> Kaj
         mi aŭdis voĉon dirantan al mi: Leviĝu, Petro; buĉu kaj manĝu.<em class="versenr"> 8</em> Sed mi diris: Ho ne, Sinjoro, ĉar nenio profana aŭ malpura eniris
         iam en mian buŝon.<em class="versenr"> 9</em> Sed voĉo respondis al mi la duan fojon el la
         ĉielo: Kion Dio purigis, tion vi ne nomu profana.<em class="versenr"> 10</em> Ĉi tio
         fariĝis trifoje, kaj ĉio estis retirata en la ĉielon.<em class="versenr"> 11</em> Kaj jen
         antaŭ la domo, en kiu mi estis, tuj staris tri viroj senditaj el
         Cezarea al mi.<em class="versenr"> 12</em> Kaj la Spirito ordonis, ke mi iru kun ili, tute
         ne hezitante. Kaj ĉi tiuj ses fratoj min akompanis, kaj ni eniris
         en la domon de la viro;<em class="versenr"> 13</em> kaj li diris al ni, ke li vidis en sia
         domo la anĝelon starantan, kaj dirantan: Sendu al Jafo, kaj
         venigu Simonon, kies alnomo estas Petro,<em class="versenr"> 14</em> kiu parolos al vi
         vortojn, per kiuj vi kaj via tuta familio saviĝos.<em class="versenr"> 15</em> Kaj dum mi
         komencis paroli, la Sankta Spirito malsupreniris sur ilin tiel
         same, kiel sur nin en la komenco.<em class="versenr"> 16</em> Kaj mi rememoris la vorton
         de la Sinjoro, ke li diris: Johano ja baptis per akvo; sed vi
         baptiĝos per la Sankta Spirito.<em class="versenr"> 17</em> Se do al ili Dio donis la
         saman donacon, kiel al ni, kiam ni ekkredis al la Sinjoro Jesuo
         Kristo, kia homo mi estis, ke mi povus kontraŭstari al Dio?<em class="versenr"> 18</em> Kiam ili tion aŭdis, ili silentiĝis, kaj gloris Dion, dirante:
         Ankaŭ do al la nacianoj Dio donacis penton por vivo.
      </p>
      <p class="p"><em class="versenr"> 19</em> Tiuj do, kiuj dispeliĝis pro la suferado, kiu okazis pro
         Stefano, vojaĝis ĝis Fenikio kaj Kipro kaj Antioĥia, priparolante
         la vorton al neniu krom nur Judoj.<em class="versenr"> 20</em> Sed iuj el ili, viroj el
         Kipro kaj Kireno, veninte en Antioĥian, parolis al la Grekoj
         ankaŭ, predikante la Sinjoron Jesuo.<em class="versenr"> 21</em> Kaj la mano de la Sinjoro
         estis kun ili; kaj granda nombro kredis kaj turniĝis al la
         Sinjoro.<em class="versenr"> 22</em> Kaj la raporto pri tio estis aŭdita de la eklezio,
         kiu estis en Jerusalem; kaj ili forsendis Barnabason ĝis
         Antioĥia;<em class="versenr"> 23</em> li, veninte, kaj vidante la gracon de Dio, ĝojis;
         kaj li admonis ilin ĉiujn, ke kun korfirmeco ili restu fidelaj al
         la Sinjoro;<em class="versenr"> 24</em> ĉar li estis bona viro, kaj plena de la Sankta
         Spirito kaj de fido; kaj multo da homoj aldoniĝis al la Sinjoro.<em class="versenr"> 25</em> Kaj li iris al Tarso, por serĉi Saŭlon;<em class="versenr"> 26</em> kaj trovinte, li
         kondukis lin al Antioĥia. Kaj dum tuta jaro ili kunvenadis kun la
         eklezio, kaj instruis grandan aron da homoj; kaj en Antioĥia la
         disĉiploj unue nomiĝis Kristanoj.
      </p>
      <p class="p"><em class="versenr"> 27</em> Kaj en tiuj tagoj profetoj el Jerusalem vojaĝis al Antioĥia.<em class="versenr"> 28</em> Kaj stariĝis unu el ili, nomata Agabo, kaj deklaris per la
         Spirito, ke estos granda malsato tra la tuta mondo; kaj tio
         okazis en la tagoj de Klaŭdio.<em class="versenr"> 29</em> Kaj la disĉiploj decidis, ke
         ĉiu laŭ sia bonstato sendu helpon al la fratoj, kiuj loĝis en
         Judujo;<em class="versenr"> 30</em> tion ankaŭ ili faris, sendante al la presbiteroj per
         la manoj de Barnabas kaj Saŭlo.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj ĉirkaŭ tiu tempo la reĝo Herodo etendis siajn manojn, por
         premi iujn el la eklezianoj.<em class="versenr"> 2</em> Kaj li mortigis per glavo Jakobon,
         la fraton de Johano.<em class="versenr"> 3</em> Kaj vidinte, ke tio plaĉas al la Judoj, li
         plue aldonis la areston de Petro. Kaj tiam estis la tagoj de
         macoj.<em class="versenr"> 4</em> Kaj kaptinte lin, li metis lin en malliberejon,
         transdonante lin al kvar kvaroj da soldatoj, por gardi lin,
         intencante elkonduki lin post la Pasko al la popolo.<em class="versenr"> 5</em> Tial Petro
         estis gardata en la malliberejo; sed preĝo por li estis fervore
         farata de la eklezio al Dio.<em class="versenr"> 6</em> Kaj kiam Herodo intencis elkonduki
         lin, en tiu sama nokto Petro dormis inter du soldatoj, ligite per
         du katenoj; kaj gardistoj antaŭ la pordoj gardis la malliberejon.<em class="versenr"> 7</em> Kaj jen apudstaris anĝelo de la Eternulo, kaj lumo ekbrilis en
         la ĉambro; kaj li frapis la flankon de Petro, kaj vekis lin,
         dirante: Leviĝu rapide. Kaj liaj katenoj defalis de liaj manoj.<em class="versenr"> 8</em> Kaj la anĝelo diris al li: Zonu vin, kaj alligu viajn sandalojn.
         Kaj li faris tion. Kaj li diris al li: Ĵetu ĉirkaŭ vin vian
         mantelon kaj sekvu min.<em class="versenr"> 9</em> Kaj li eliris, kaj sekvis; kaj li ne
         sciis, ke reala estas tio, kion faris la anĝelo, sed li pensis,
         ke li vidas vizion.<em class="versenr"> 10</em> Kaj trapasinte la unuan postenon kaj la
         duan, ili venis al la fera pordego, kiu kondukas en la urbon; kaj
         ĝi malfermiĝis al ili propramove; kaj ili eliris, kaj pasis
         laŭlonge de unu strato; kaj la anĝelo tuj foriris de li.<em class="versenr"> 11</em> Kaj
         Petro, rekonsciiĝinte, diris: Nun mi certe scias, ke la Eternulo
         elsendis Sian anĝelon kaj liberigis min el la mano de Herodo kaj
         el la tuta atendado de la popolo Juda.<em class="versenr"> 12</em> Kaj pripensinte, li
         venis al la domo de Maria, la patrino de Johano, alnomata Marko,
         kie estis multaj kunvenintaj kaj preĝantaj.<em class="versenr"> 13</em> Kaj kiam li frapis
         ĉe la pordo de la pordego, venis knabino nomata Roda, por
         aŭskulti,<em class="versenr"> 14</em> kaj rekonante la voĉon de Petro, ŝi pro ĝojo ne
         malfermis la pordegon, sed enkuris, kaj diris, ke Petro staras
         antaŭ la pordego.<em class="versenr"> 15</em> Kaj oni diris al ŝi: Vi frenezas. Sed ŝi
         persiste certigis, ke tiel estas. Kaj ili diris: Ĝi estas lia
         anĝelo.<em class="versenr"> 16</em> Sed Petro daŭrigis la frapadon; kaj ili, malferminte,
         vidis lin, kaj miregis.<em class="versenr"> 17</em> Sed li gestis per la mano, ke ili
         silentu, kaj rakontis al ili, kiamaniere la Eternulo elkondukis
         lin el la malliberejo. Kaj li diris: Sciigu pri tio Jakobon kaj
         la fratojn. Kaj li foriris, kaj iris al alia loko.<em class="versenr"> 18</em> Kaj kiam
         tagiĝis, fariĝis inter la soldatoj ne malgranda ekscitiĝo, kio
         fariĝis kun Petro.<em class="versenr"> 19</em> Kaj Herodo, serĉinte kaj ne trovinte lin,
         ekzamenis la gardistojn, kaj ordonis forkonduki ilin al morto.
         Kaj li vojaĝis el Judujo al Cezarea, kaj tie restis iom da tempo.
      </p>
      <p class="p"><em class="versenr"> 20</em> Kaj li estis tre kolera kontraŭ la homoj de Tiro kaj Cidon;
         kaj ili venis unuanime al li, kaj, akirinte la favoron de Blasto,
         la reĝa ĉambelano, petis pacon, ĉar ilia lando estis nutrata de
         la lando de la reĝo.<em class="versenr"> 21</em> Kaj en difinita tago Herodo, vestita en
         reĝaj vestoj, sidis sur tribunala seĝo kaj deklamis al ili.<em class="versenr"> 22</em> Kaj la popolo kriis: Ĝi estas voĉo de dio, kaj ne de homo.<em class="versenr"> 23</em> Kaj
         anĝelo de la Eternulo tuj frapis lin, pro tio, ke li ne donis al
         Dio la gloron; kaj manĝate de vermoj, li senspiriĝis.
      </p>
      <p class="p"><em class="versenr"> 24</em> Sed la vorto de Dio kreskis kaj pligrandiĝis.
      </p>
      <p class="p"><em class="versenr"> 25</em> Kaj Barnabas kaj Saŭlo revenis de Jerusalem, plenuminte sian
         servadon, kondukante kun si Johanon, kiu estis alnomata Marko.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj en Antioĥia, en la tiea eklezio, estis profetoj kaj
         instruistoj, Barnabas, kaj Simeon, nomata Niger, kaj Lucio, la
         Kirenano, kaj Manaen, kunvartito de la tetrarĥo Herodo, kaj
         Saŭlo.<em class="versenr"> 2</em> Kaj dum ili faris servon al la Sinjoro kaj fastis, la
         Sankta Spirito diris: Apartigu al mi Barnabason kaj Saŭlon por
         tiu laboro, al kiu mi ilin vokis.<em class="versenr"> 3</em> Tiam, fastinte kaj preĝinte
         kaj metinte sur ilin la manojn, ili forsendis ilin.
      </p>
      <p class="p"><em class="versenr"> 4</em> Kaj ĉi tiuj, forkondukite de la Sankta Spirito, malsupreniris
         al Seleŭkia; kaj de tie ili ŝipiris al Kipro.<em class="versenr"> 5</em> Kaj estante en
         Salamis, ili proklamis la vorton de Dio en la sinagogoj de la
         Judoj; kaj ili havis Johanon kiel helpanton.<em class="versenr"> 6</em> Kaj trairinte la
         tutan insulon ĝis Pafos, ili trovis unu magiiston, Judan falsan
         profeton, kies nomo estis Bar-Jesuo,<em class="versenr"> 7</em> kiu estis kun la
         prokonsulo Sergio Paŭlo, prudenta viro. Ĉi tiu venigis al si
         Barnabason kaj Saŭlon, kaj deziris aŭdi la vorton de Dio.<em class="versenr"> 8</em> Sed
         kontraŭstaris al ili Elimas, la magiisto (ĉar tion signifas lia
         nomo), penante deturni la prokonsulon for de la fido.<em class="versenr"> 9</em> Sed
         Saŭlo, kiu estas Paŭlo, plenigite de la Sankta Spirito kaj fikse
         rigardante lin,<em class="versenr"> 10</em> diris: Ho vi, plena de ĉia trompo kaj
         ruzemeco, filo de diablo, malamiko de ĉia justeco, ĉu vi ne ĉesos
         defleksi la rektajn vojojn de la Sinjoro?<em class="versenr"> 11</em> Kaj nun jen la mano
         de la Sinjoro estas sur vi, kaj vi estos blinda, ne vidante la
         sunon dum kelka tempo. Kaj tuj falis sur lin nebulo kaj mallumo,
         kaj ĉirkaŭvagante, li serĉis mankondukantojn.<em class="versenr"> 12</em> Tiam la
         prokonsulo, vidinte la okazintaĵon, kredis, mirigite de la
         instruado de la Sinjoro.
      </p>
      <p class="p"><em class="versenr"> 13</em> Sed Paŭlo kaj liaj akompanantoj ekŝipiris de Pafos kaj venis
         al Perga en Pamfilio; kaj Johano forlasis ilin kaj reiris al
         Jerusalem.<em class="versenr"> 14</em> Sed ili, trapasante de Perga venis al Antioĥia en
         Pisidio; kaj en la sabato ili eniris en la sinagogon, kaj
         sidiĝis.<em class="versenr"> 15</em> Kaj post la legado de la leĝo kaj la profetoj, la
         sinagogestroj sendis al ili, dirante: Fratoj, se estas ĉe vi
         vorto de admono por la popolo, parolu.<em class="versenr"> 16</em> Kaj Paŭlo, stariĝinte
         kaj gestinte per la mano, diris:
      </p>
      <p class="p">Izraelidoj, kaj vi, kiuj timas Dion, aŭskultu.<em class="versenr"> 17</em> La Dio de ĉi
         tiu popolo Izrael elektis niajn patrojn, kaj altigis la popolon
         dum la loĝado en Egiptujo, kaj per alta brako elkondukis ilin el
         tie.<em class="versenr"> 18</em> Kaj en la daŭro de ĉirkaŭ kvardek jaroj Li toleris ilian
         konduton en la dezerto.<em class="versenr"> 19</em> Kaj eksterminte sep naciojn en la
         lando Kanaana, Li donis al ili ilian landon kiel heredon por
         ĉirkaŭ kvarcent kvindek jaroj;<em class="versenr"> 20</em> kaj post tio Li donis juĝistojn
         ĝis la profeto Samuel.<em class="versenr"> 21</em> Kaj poste ili petis reĝon; kaj Dio
         donis al ili Saulon, filon de Kiŝ, viron el la tribo de Benjamen,
         por kvardek jaroj.<em class="versenr"> 22</em> Kaj formetinte lin, Li levis al ili Davidon
         kiel reĝon, pri kiu Li parolis, atestante: Mi trovis Davidon,
         filon de Jiŝaj, viron laŭ Mia koro; li plenumos Mian tutan volon.<em class="versenr"> 23</em> El lia idaro Dio laŭ promeso venigis al Izrael Savanton,
         Jesuon,<em class="versenr"> 24</em> kiam Johano jam predikis antaŭ lia alveno la bapton de
         pento al la tuta popolo Izrael.<em class="versenr"> 25</em> Kaj dum Johano plenumis sian
         kuradon, li diris: Kiu vi supozas, ke mi estas? mi ne estas tiu.
         Sed jen venas post mi unu, al kiu mi ne estas inda malligi la
         sandalojn de la piedoj.<em class="versenr"> 26</em> Fratoj, idoj el la raso de Abraham,
         kaj tiuj inter vi, kiuj timas Dion, al ni estas sendita la vorto
         de ĉi tiu savo.<em class="versenr"> 27</em> Ĉar la loĝantoj en Jerusalem kaj iliaj
         regantoj ne konis lin; kaj kondamnante lin, ili plenumis la
         voĉojn de la profetoj ĉiusabate legatajn.<em class="versenr"> 28</em> Kaj trovinte en li
         nenian kaŭzon de morto, ili tamen petis Pilaton mortigi lin.<em class="versenr"> 29</em> Kaj plenuminte ĉion, kio estis skribita pri li, ili forprenis lin
         de la lignaĵo kaj metis lin en tombon.<em class="versenr"> 30</em> Sed Dio levis lin el la
         mortintoj;<em class="versenr"> 31</em> kaj li estis vidata multajn tagojn de tiuj, kiuj
         venis kun li el Galileo en Jerusalemon, kaj ili nun estas liaj
         atestantoj ĉe la popolo.<em class="versenr"> 32</em> Kaj ni alportas al vi bonan sciigon
         pri la promeso farita al la patroj,<em class="versenr"> 33</em> ke Dio plenumis tion al
         ni, la filoj, relevinte Jesuon, kiel ankaŭ estas skribite en la
         dua psalmo: Vi estas Mia Filo, hodiaŭ Mi vin naskis.<em class="versenr"> 34</em> Kaj pri
         tio, ke Li relevis lin el la mortintoj, jam ne venontan en
         forputron, Li parolis jene: Mi donos al vi la fidindajn
         favorkoraĵojn de David.<em class="versenr"> 35</em> Ĉar li ankaŭ diris en alia psalmo: Vi
         ne permesos, ke Via sanktulo forputru.<em class="versenr"> 36</em> Ĉar David, servinte en
         sia generacio al la intenco de Dio, ekdormis, kaj alkolektiĝis al
         siaj patroj kaj vidis forputron;<em class="versenr"> 37</em> sed tiu, kiun Dio relevis, ne
         vidis forputron.<em class="versenr"> 38</em> Estu do sciate al vi, fratoj, ke per ĉi tiu
         estas proklamata al vi pardonado de pekoj;<em class="versenr"> 39</em> kaj ĉiu kredanto al
         li estas pravigita pri ĉio, pri kio vi ne povis esti pravigitaj
         per la leĝo de Moseo.<em class="versenr"> 40</em> Gardu vin do, ke ne venu sur vin tio,
         kio estas dirita en la profetoj:
      </p>
      <p class="indent">
         <p class="verse_indent"><span class="versenr_indent">41</span> <span class="versetext_indent">Rigardu, vi malestimantoj, kaj miru, kaj malaperu,<br>
               Ĉar en via tempo Mi faras ion,<br>
               Kion vi ne kredus, se oni rakontus al vi.</span></p>
      </p>
      <p class="p"><em class="versenr"> 42</em> Kaj dum ili eliris el la sinagogo, oni petegis, ke ĉi tiuj
         vortoj estu parolataj al ili la venontan sabaton.<em class="versenr"> 43</em> Kaj kiam la
         sinagogo disiĝis, multaj el la Judoj kaj el la piaj prozelitoj
         sekvis Paŭlon kaj Barnabason, kiuj, alparolante ilin, urĝe
         admonis ilin persisti en la graco de Dio.
      </p>
      <p class="p"><em class="versenr"> 44</em> En la sekvanta sabato preskaŭ la tuta urbo kolektiĝis, por
         aŭdi la vorton de Dio.<em class="versenr"> 45</em> Kaj la Judoj, vidante la homamasojn,
         pleniĝis de ĵaluzo, kaj kontraŭdiris la dirojn de Paŭlo, kaj
         blasfemis.<em class="versenr"> 46</em> Kaj Paŭlo kaj Barnabas, parolante kuraĝe, diris:
         Estis necese paroli al vi unue la vorton de Dio. Sed ĉar vi
         forpuŝis ĝin kaj ne juĝas vin indaj je la eterna vivo, jen ni
         turnas nin al la nacianoj.<em class="versenr"> 47</em> Ĉar tiel ordonis al ni la Sinjoro:
      </p>
      <p class="indent">
         <p class="verse_indent_cont">Mi vin metis kiel lumon por la nacioj,<br>
            Por ke vi estu por savo ĝis la plej malproksima parto de la<br>
            tero.
         </p>
      </p>
      <p class="p"><em class="versenr"> 48</em> Kaj aŭdinte tion, la nacianoj ĝojis, kaj gloris la vorton de
         Dio; kaj el ili kredis ĉiuj, kiuj estis difinitaj por eterna
         vivo.<em class="versenr"> 49</em> Kaj la vorto de la Sinjoro estis disportata tra la tuta
         regiono.<em class="versenr"> 50</em> Sed la Judoj incitis la piajn virinojn bonfamajn kaj
         la ĉefojn de la urbo, kaj instigis persekutadon kontraŭ Paŭlo kaj
         Barnabas, kaj forpelis ilin el siaj limoj.<em class="versenr"> 51</em> Sed ili forskuis la
         polvon de siaj piedoj kontraŭ ili, kaj iris al Ikonio.<em class="versenr"> 52</em> Kaj la
         disĉiploj pleniĝis de ĝojo kaj de la Sankta Spirito.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Kaj en Ikonio ili ambaŭ eniris en la sinagogon de la Judoj, kaj
         tiel parolis, ke granda amaso da Judoj kaj Grekoj kredis.<em class="versenr"> 2</em> Sed
         la nekredantaj Judoj ekscitis kaj malbonigis la animojn de la
         nacianoj kontraŭ la fratoj.<em class="versenr"> 3</em> Tial ili restis longan tempon tie,
         sentime parolante en la Sinjoro, kiu atestadis pri la vorto de
         Sia graco, lasante, ke signoj kaj mirakloj fariĝu per iliaj
         manoj.<em class="versenr"> 4</em> Sed la loĝantaro de la urbo dividiĝis; unuj estis kun la
         Judoj, kaj aliaj kun la apostoloj.<em class="versenr"> 5</em> Kaj kiam fariĝis atenco de
         la nacianoj kaj ankaŭ de la Judoj kun iliaj regantoj, por ataki
         kaj ŝtonmortigi ilin,<em class="versenr"> 6</em> sciiĝinte pri ĝi, ili forsavis sin en la
         urbojn de Likaonio ― Listran kaj Derben kaj la ĉirkaŭaĵon;<em class="versenr"> 7</em> kaj
         tie ili proklamis la evangelion.
      </p>
      <p class="p"><em class="versenr"> 8</em> Kaj en Listra sidadis unu viro senforta en la piedoj, kiu estis
         lama de la patrina ventro, kaj neniam piediris.<em class="versenr"> 9</em> Li aŭdis Paŭlon
         paroli; kaj ĉi tiu, fikse rigardante lin, kaj vidante, ke ili
         havas fidon por esti sanigita,<em class="versenr"> 10</em> diris per laŭta voĉo: Stariĝu
         rekte sur viaj piedoj. Kaj li salte leviĝis kaj piediris.<em class="versenr"> 11</em> Kaj
         la homamaso, vidinte tion, kion Paŭlo faris, levis sian voĉon,
         kaj diris en la Likaonia lingvo: La dioj en homa formo
         malsupreniris al ni.<em class="versenr"> 12</em> Kaj Barnabason ili nomis Zeŭs, kaj Paŭlon
         Hermes, ĉar ĉi tiu estis la ĉefa parolanto.<em class="versenr"> 13</em> Kaj la pastro de
         la Zeŭs, kiu estis antaŭ la urbo, alkondukis bovojn kaj
         girlandojn al la pordegoj, kaj volis oferi kun la homamasoj.<em class="versenr"> 14</em> Sed la apostoloj Paŭlo kaj Barnabas, aŭdinte, disŝiris siajn
         vestojn, kaj antaŭensaltis en la amason, kriante,<em class="versenr"> 15</em> kaj dirante:
         Ho viroj, kial vi tion faras? Ni ankaŭ estas homoj, samsentaj
         kiel vi, kaj ni alportas al vi evangelion, por turni vin de ĉi
         tiuj vantaĵoj al la vivanta Dio, kiu faris la ĉielon kaj la teron
         kaj la maron kaj ĉion en ili;<em class="versenr"> 16</em> kaj kiu en la pasintaj
         generacioj permesis, ke ĉiuj nacioj iru siajn proprajn vojojn.<em class="versenr"> 17</em> Tamen Li ne lasis Sin sen atesto, ĉar Li bonfaris, donante al vi
         pluvojn el la ĉielo kaj fruktoportajn sezonojn, plenigante viajn
         korojn per nutraĵo kaj feliĉo.<em class="versenr"> 18</em> Kaj tiel dirante, ili apenaŭ
         retenis la amasojn de oferado al ili.
      </p>
      <p class="p"><em class="versenr"> 19</em> Sed alvenis Judoj el Antioĥia kaj Ikonio, kaj, instiginte la
         amason, ili priĵetis Paŭlon per ŝtonoj, kaj trenis lin ekster la
         urbon, pensante, ke li mortis.<em class="versenr"> 20</em> Sed kiam la disĉiploj staris
         ĉirkaŭ li, li leviĝis, kaj eniris en la urbon; kaj en la sekvanta
         tago li eliris kun Barnabas al Derbe.<em class="versenr"> 21</em> Kaj proklaminte la
         evangelion al tiu urbo, kaj varbinte multajn disĉiplojn, ili
         revenis al Listra kaj Ikonio kaj Antioĥia,<em class="versenr"> 22</em> firmigante la
         animojn de la disĉiploj, kaj admonante, ke ili restu en la fido,
         kaj ke tra multaj suferoj ni devas eniri en la regnon de Dio.<em class="versenr"> 23</em> Kaj elektinte presbiterojn por ili en ĉiu eklezio, kaj preĝinte
         kun fastado, ili rekomendis ilin al la Sinjoro, al kiu ili
         ekkredis.<em class="versenr"> 24</em> Kaj trairinte Pisidion, ili venis en Pamfilion.<em class="versenr"> 25</em> Kaj parolinte la vorton en Perga, ili malsupreniris al Atalia;<em class="versenr"> 26</em> kaj de tie ili ŝipiris al Antioĥia, de kie ili estis konfiditaj
         al la graco de Dio por la laboro, kiun ili plenumis.<em class="versenr"> 27</em> Kaj kiam
         ili alvenis, ili kunvenigis la eklezion, kaj rakontis ĉion, kion
         Dio per ili faris, kaj ke Li malfermis al la nacianoj pordon de
         fido.<em class="versenr"> 28</em> Kaj ili restis kelkan tempon kun la disĉiploj.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Kaj iuj homoj vojaĝis tien el Judujo, kaj instruis la fratojn:
         Se vi ne cirkumcidiĝos laŭ la moro de Moseo, vi ne povas saviĝi.<em class="versenr"> 2</em> Kaj kiam Paŭlo kaj Barnabas havis ne malgrandan malkonsenton
         kaj diskutadon kontraŭ ili, oni aranĝis, ke Paŭlo kaj Barnabas
         kaj aliaj tieuloj iru Jerusalemon al la apostoloj kaj presbiteroj
         pri tiu demando.<em class="versenr"> 3</em> Ili do, forkondukite de la eklezio, trairis
         Fenikion kaj Samarion, anoncante la konvertadon de la nacianoj,
         kaj faris grandan ĝojon al ĉiuj fratoj.<em class="versenr"> 4</em> Kaj alveninte en
         Jerusalemon, ili estis akceptitaj de la eklezio kaj apostoloj kaj
         presbiteroj, kaj raportis ĉion, kion Dio faris per ili.<em class="versenr"> 5</em> Sed
         leviĝis iuj kredantoj el la sekto de la Fariseoj, dirante: Estas
         necese cirkumcidi ilin, kaj ordoni, ke ili observu la leĝon de
         Moseo.
      </p>
      <p class="p"><em class="versenr"> 6</em> Kaj kunvenis la apostoloj kaj presbiteroj, por esplori tiun
         aferon.<em class="versenr"> 7</em> Kaj post multe da diskutado, Petro stariĝis, kaj diris
         al ili:
      </p>
      <p class="p">Fratoj, vi scias, ke jam antaŭ longe Dio elektis min el inter vi,
         por ke per mia buŝo la nacianoj aŭdu la vorton de la evangelio
         kaj kredu.<em class="versenr"> 8</em> Kaj Dio, kiu konas la korojn, atestis al ili,
         donante al ili la Sanktan Spiriton tiel same, kiel al ni;<em class="versenr"> 9</em> kaj
         Li faris nenian diferencon inter ni kaj ili, per la fido
         puriginte iliajn korojn.<em class="versenr"> 10</em> Nun do kial vi incitas Dion,
         dezirante meti sur la kolon de la disĉiploj jugon, kiun povis
         porti nek niaj patroj, nek ni?<em class="versenr"> 11</em> Sed ni kredas pri nia savo per
         la graco de la Sinjoro Jesuo tiel same, kiel ankaŭ ili.
      </p>
      <p class="p"><em class="versenr"> 12</em> Kaj silentis la tuta amaso; kaj ili aŭskultis, dum Paŭlo kaj
         Barnabas rakontis, kiom da signoj kaj mirakloj Dio faris ĉe la
         nacianoj per ili.<em class="versenr"> 13</em> Kaj kiam ili ĉesis paroli, Jakobo respondis,
         dirante:
      </p>
      <p class="p">Fratoj, aŭskultu min;<em class="versenr"> 14</em> Simeon rakontis, kiel unue Dio vizitis
         nacianojn, por elekti el ili popolon por Sia nomo.<em class="versenr"> 15</em> Kaj al tio
         konsentas la vortoj de la profetoj, kiel estas skribite:
      </p>
      <p class="indent">
         <p class="verse_indent"><span class="versenr_indent">16</span> <span class="versetext_indent">Post tio Mi revenos,<br>
               Kaj Mi restarigos la falintan tabernaklon de David,<br>
               Mi restarigos la detruitaĵojn,<br>
               Kaj Mi rekonstruos ĝin;</span></p>
         <p class="verse_indent"><span class="versenr_indent">17</span> <span class="versetext_indent">Por ke strebu al la Eternulo la ceteraj homoj<br>
               Kaj ĉiuj nacioj, inter kiuj estas proklamata Mia nomo,<br>
               Diras la Eternulo,</span></p>
         <p class="verse_indent"><span class="versenr_indent">18</span> <span class="versetext_indent">Kiu tion faras jam de la tempo antikva.</span></p>
      </p>
      <p class="p"><em class="versenr"> 19</em> Tial mi decidas, ke ni ne ĝenu tiujn el la nacianoj, kiuj
         turniĝas al Dio;<em class="versenr"> 20</em> sed ni admonu ilin, ke ili detenu sin de
         malpuriĝoj ĉe idoloj kaj de malĉasteco kaj de sufokitaĵoj kaj de
         sango.<em class="versenr"> 21</em> Ĉar de post antikvaj generacioj Moseo havas en ĉiuj
         urboj tiujn, kiuj lin predikas, legate en la sinagogoj ĉiusabate.
      </p>
      <p class="p"><em class="versenr"> 22</em> Tiam al la apostoloj kaj presbiteroj kun la tuta eklezio
         ŝajnis bone elekti virojn el inter si kaj sendi ilin al Antioĥia
         kun Paŭlo kaj Barnabas: nome Judas, alnomata Barsabas, kaj Silas,
         viroj konataj inter la fratoj;<em class="versenr"> 23</em> kaj ili sendis per ili la jenan
         leteron: La apostoloj kaj presbiteroj, al la fratoj, kiuj estas
         el la nacianoj en Antioĥia kaj Sirio kaj Kilikio, kun saluto:<em class="versenr"> 24</em> Ĉar ni aŭdis, ke iuj el ni ĝenis vin per vortoj maltrankviligaj
         por viaj animoj, al kiuj ni ne ordonis tion,<em class="versenr"> 25</em> ŝajnis bone al ni
         unuanime, ke ni elektu virojn kaj sendu ilin al vi kun niaj
         amataj Barnabas kaj Paŭlo,<em class="versenr"> 26</em> homoj, kiuj riskis siajn vivojn pro
         la nomo de nia Sinjoro Jesuo Kristo.<em class="versenr"> 27</em> Ni do sendis Judason kaj
         Silason, kiuj ankaŭ mem buŝe diros tion saman.<em class="versenr"> 28</em> Ĉar al la
         Sankta Spirito kaj al ni ŝajnis bone meti sur vin nenian alian
         ŝarĝon, krom la jenaj necesaj aferoj:<em class="versenr"> 29</em> ke oni sin detenu de
         idoloferitaĵoj kaj de sango kaj de sufokitaĵoj kaj de malĉasteco;
         se vi vin gardos kontraŭ tio, vi bone agos. Adiaŭ!
      </p>
      <p class="p"><em class="versenr"> 30</em> Ili do, forsendite, iris al Antioĥia; kaj kunveniginte la
         amason, ili transdonis la leteron.<em class="versenr"> 31</em> Kaj leginte ĝin, ili ĝojis
         pro la konsolo.<em class="versenr"> 32</em> Kaj Judas kaj Silas, kiuj estis ankaŭ mem
         profetoj, konsolis la fratojn per multe da parolo kaj firmigis
         ilin.<em class="versenr"> 33</em> Kaj pasiginte kelkan tempon, ili kun paco foriris de la
         fratoj al siaj forsendintoj.<em class="versenr"> 34</em> (Tamen plaĉis al Silas tie
         restadi.)<em class="versenr"> 35</em> Sed Paŭlo kaj Barnabas restis en Antioĥia,
         instruante kaj predikante, kun multaj aliaj, la vorton de la
         Sinjoro.
      </p>
      <p class="p"><em class="versenr"> 36</em> Kaj post kelke da tagoj Paŭlo diris al Barnabas: Ni reiru, kaj
         vizitu niajn fratojn en ĉiu urbo, kie ni proklamis la vorton de
         la Sinjoro, kaj vidu, kiel ili fartas.<em class="versenr"> 37</em> Kaj Barnabas konsilis
         kunpreni Johanon, alnomatan Marko.<em class="versenr"> 38</em> Sed Paŭlo ne aprobis
         kunpreni tiun, kiu sin fortiris de ili en Pamfilio, kaj ne
         kuniris en la laboron.<em class="versenr"> 39</em> Kaj fariĝis disputo, tiel ke ili
         disiĝis unu de la alia; kaj Barnabas, kunprenante Markon, ŝipiris
         al Kipro;<em class="versenr"> 40</em> sed Paŭlo, elektinte Silason, foriris, konfidite de
         la fratoj al la graco de Dio.<em class="versenr"> 41</em> Kaj li iris tra Sirio kaj
         Kilikio, firmigante la ekleziojn.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Kaj li venis al Derbe kaj Listra; kaj jen tie estis unu
         disĉiplo, nomata Timoteo, filo de kredanta Judino kaj de Greka
         patro.<em class="versenr"> 2</em> Tiu estis bone atestata de la fratoj en Listra kaj
         Ikonio.<em class="versenr"> 3</em> Tiun Paŭlo deziris, ke li foriru kun li, kaj li prenis
         kaj cirkumcidis lin pro la Judoj, kiuj estis en tiuj regionoj;
         ĉar ĉiuj sciis, ke lia patro estas Greko.<em class="versenr"> 4</em> Kaj dum ili trapasis
         la urbojn, ili transdonis al ili por observado la dekretojn,
         deciditajn de la apostoloj kaj presbiteroj en Jerusalem.<em class="versenr"> 5</em> Tiel
         la eklezioj firmiĝis en la fido, kaj kreskis laŭnombre ĉiutage.
      </p>
      <p class="p"><em class="versenr"> 6</em> Kaj ili trairis la Frigian kaj Galatujan regionon, malpermesite
         de la Sankta Spirito priparoli la vorton en Azio;<em class="versenr"> 7</em> kaj veninte
         apud Misia, ili klopodis eniri en Bitinion, kaj la Spirito de
         Jesuo tion ne permesis al ili;<em class="versenr"> 8</em> kaj pasinte preter Misia, ili
         malsupreniris al Troas.<em class="versenr"> 9</em> Kaj vizio aperis al Paŭlo dum la nokto:
         viro Makedona staris, kaj petegis lin, dirante: Transpasu al
         Makedonujo, kaj nin helpu.<em class="versenr"> 10</em> Kaj post kiam li vidis la vizion,
         ni tuj penis foriri en Makedonujon, konkludinte, ke Dio vokis
         nin, por prediki al ili la evangelion.
      </p>
      <p class="p"><em class="versenr"> 11</em> Tial, ekŝipirinte de Troas, ni rekte veturis al Samotrake, kaj
         la sekvantan tagon al Neapolis;<em class="versenr"> 12</em> kaj de tie al Filipi, kiu
         estas kolonio, ĉefurbo de la Makedonuja provinco; kaj en tiu urbo
         ni restis dum kelke da tagoj.<em class="versenr"> 13</em> Kaj en la sabato ni eliris
         ekster la pordegon apud rivero, kie, ni supozis, estis kunvenejo
         por preĝado; kaj ni sidiĝis, kaj parolis al la virinoj
         kunvenintaj.<em class="versenr"> 14</em> Kaj unu virino, nomata Lidia, vendistino de
         purpuro, el la urbo Tiatira, adorantino de Dio, nin aŭdis; ŝian
         koron la Sinjoro malfermis, por atenti la parolojn de Paŭlo.<em class="versenr"> 15</em> Kaj kiam ŝi estis baptita, kun sia familio, ŝi nin petegis,
         dirante: Se vi juĝas min fidela al la Sinjoro, venu, kaj loĝu en
         mia domo. Kaj ŝi devigis nin.
      </p>
      <p class="p"><em class="versenr"> 16</em> Kaj kiam ni iris al la kunvenejo por preĝado, renkontis nin
         unu knabino, kiu havis orakolan spiriton kaj kiu per aŭgurado
         alportadis al siaj mastroj multan gajnon.<em class="versenr"> 17</em> Ŝi sekvis Paŭlon kaj
         nin, kaj kriadis, dirante: Tiuj homoj estas servistoj de Dio la
         Plejalta, kiuj proklamas al vi vojon de savo.<em class="versenr"> 18</em> Kaj tion ŝi
         faris dum multe da tagoj. Sed Paŭlo, ĉagrenite, turnis sin, kaj
         diris al la spirito: Mi ordonas al vi en la nomo de Jesuo Kristo,
         ke vi eliru el ŝi. Kaj ĝi eliris en tiu sama horo.
      </p>
      <p class="p"><em class="versenr"> 19</em> Sed ŝiaj mastroj, vidinte, ke eliris la espero de ilia gajno,
         kaptis Paŭlon kaj Silason, kaj trenis ilin en la placon al la
         regantoj,<em class="versenr"> 20</em> kaj kondukinte ilin al la urbestroj, diris: Ĉi tiuj
         homoj treege maltrankviligas nian urbon, estante Judoj,<em class="versenr"> 21</em> kaj
         ili proklamas morojn, kiujn ne decas akcepti nek fari por ni,
         kiuj estas Romanoj.<em class="versenr"> 22</em> Kaj la popolo amase sin kolektis kontraŭ
         ili; kaj la urbestroj, forŝirinte de ili la vestojn, ordonis, ke
         oni vergobatu ilin.<em class="versenr"> 23</em> Kaj metinte sur ilin multajn batojn, ili
         ĵetis ilin en malliberejon, ordonante al la estro de la
         malliberejo, ke li forte gardu ilin;<em class="versenr"> 24</em> kaj li, ricevinte tiun
         ordonon, ĵetis ilin en la internan karceron kaj fiksis iliajn
         piedojn en la trabon.<em class="versenr"> 25</em> Sed ĉirkaŭ la noktomezo Paŭlo kaj Silas
         preĝis kaj himnis al Dio, kaj la katenitoj aŭskultis ilin;<em class="versenr"> 26</em> kaj
         subite fariĝis granda tertremo, tiel ke la fundamentoj de la
         malliberejo skuiĝis; kaj tuj ĉiuj pordoj malfermiĝis, kaj ĉies
         katenoj falis.<em class="versenr"> 27</em> Kaj la malliberejestro, vekiĝinte, kaj vidante
         la pordojn de la karcero malfermitaj, eltiris sian glavon kaj
         volis mortigi sin, supozante, ke la malliberuloj forkuris.<em class="versenr"> 28</em> Sed
         Paŭlo vokis per laŭta voĉo, dirante: Nenian malbonon faru al vi,
         ĉar ni ĉiuj estas ĉi tie.<em class="versenr"> 29</em> Kaj veniginte lumilon, li ensaltis,
         kaj, tremante de timo, kliniĝis antaŭ Paŭlo kaj Silas,<em class="versenr"> 30</em> kaj
         kondukis ilin eksteren, kaj diris: Sinjoroj, kion mi devas fari,
         por esti savita?<em class="versenr"> 31</em> Kaj ili diris: Kredu al la Sinjoro Jesuo, kaj
         vi estos savita, vi kaj via familio.<em class="versenr"> 32</em> Kaj ili parolis la vorton
         de la Sinjoro al li kaj al ĉiuj en lia domo.<em class="versenr"> 33</em> Kaj li kondukis
         ilin en tiu sama nokta horo kaj lavis al ili la batovundojn; kaj
         baptiĝis senprokraste li kaj ĉiuj liaj domanoj.<em class="versenr"> 34</em> Kaj li
         kondukis ilin en sian domon, kaj aranĝis por ili manĝotablon, kaj
         tre ĝojis kun sia tuta domanaro, ekkredinte al Dio.
      </p>
      <p class="p"><em class="versenr"> 35</em> Sed kiam tagiĝis, la urbestroj sendis la liktorojn, por diri:
         Forliberigu tiujn homojn.<em class="versenr"> 36</em> Kaj la malliberejestro raportis la
         vortojn al Paŭlo: La urbestroj ĵus sendis, por ke vi forliberiĝu;
         tial nun elvenu kaj foriru pace.<em class="versenr"> 37</em> Sed Paŭlo diris al ili: Ili
         publike vergobatis nin ne kondamnitajn, kvankam ni estas Romanoj,
         kaj nin ĵetis en malliberejon; kaj ĉu ili nun elĵetas nin kaŝe?
         tute ne; ili mem venu kaj forkonduku nin.<em class="versenr"> 38</em> Kaj la liktoroj
         raportis tiujn vortojn al la urbestroj; kaj ĉi tiuj timis,
         aŭdante, ke ili estas Romanoj;<em class="versenr"> 39</em> kaj ili venis kaj petegis ilin,
         kaj, elkondukinte ilin, petis, ke ili foriru de la urbo.<em class="versenr"> 40</em> Kaj
         ili eliris el la malliberejo, kaj eniris en la domon de Lidia;
         kaj vidinte kaj konsolinte la fratojn, ili foriris.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Kaj vojaĝinte tra Amfipolis kaj Apolonia, ili alvenis en
         Tesalonikon, kie estis sinagogo de la Judoj;<em class="versenr"> 2</em> kaj laŭ sia kutimo
         Paŭlo eniris al ili, kaj dum tri sabatoj li rezonadis kun ili el
         la Skriboj,<em class="versenr"> 3</em> klarigante kaj montrante, ke la Kristo devis suferi
         kaj releviĝi el la mortintoj, kaj dirante: Ĉi tiu Jesuo, kiun mi
         predikas al vi, estas la Kristo.<em class="versenr"> 4</em> Kaj unuj el ili estis
         konvinkitaj, kaj kunsortiĝis kun Paŭlo kaj Silas; kaj el la piaj
         Grekoj granda amaso, kaj el la ĉefaj virinoj ne malmultaj.<em class="versenr"> 5</em> Sed
         la Judoj, enviante, varbis kelkajn malnoblulojn el la popolaĉo,
         kaj, kolektinte homamason, entumultigis la urbon; kaj atakinte la
         domon de Jason, ili klopodis elkonduki ilin al la popolo.<em class="versenr"> 6</em> Sed
         ne trovinte ilin, ili trenis Jasonon kaj kelkajn fratojn antaŭ la
         urbestrojn, kriante: Tiuj samaj, kiuj renversis la tutan mondon,
         alestas ankaŭ ĉi tie;<em class="versenr"> 7</em> ilin Jason akceptis; kaj ili ĉiuj agas
         kontraŭ la dekretoj de Cezaro, dirante, ke estas alia reĝo,
         Jesuo.<em class="versenr"> 8</em> Kaj ili maltrankviligis la homamason kaj la urbestrojn,
         kiuj tion aŭdis.<em class="versenr"> 9</em> Kaj ĉi tiuj, ricevinte garantiaĵon de Jason
         kaj la aliaj, liberigis ilin.
      </p>
      <p class="p"><em class="versenr"> 10</em> Kaj la fratoj tuj forsendis Paŭlon kaj Silason nokte al Berea;
         kaj alveninte tien, ili iris en la sinagogon de la Judoj.<em class="versenr"> 11</em> Kaj
         ĉi tiuj estis pli noblaj ol la Tesalonikanoj, ĉar ili akceptis la
         vorton kun plena fervoro, kaj ĉiutage esploris la Skribojn, por
         konstati, ĉu tiuj aferoj estas veraj.<em class="versenr"> 12</em> Tial multaj el ili
         kredis, kaj ne malmultaj el la Grekaj virinoj honorindaj kaj el
         la viroj.<em class="versenr"> 13</em> Sed kiam la Judoj en Tesaloniko sciiĝis, ke ankaŭ en
         Berea la vorto de Dio estas proklamita de Paŭlo, ili venis ankaŭ
         tien, maltrankviligante kaj ekscitante la homamason.<em class="versenr"> 14</em> Kaj tiam
         la fratoj tuj forsendis Paŭlon, por ke li iru ĝis la marbordo;
         sed Silas kaj Timoteo restis ankoraŭ tie.<em class="versenr"> 15</em> Kaj la gvidantoj de
         Paŭlo kondukis lin ĝis Ateno, kaj ricevinte komision al Silas kaj
         Timoteo, ke ili venu al li kiel eble plej rapide, ili foriris.
      </p>
      <p class="p"><em class="versenr"> 16</em> Kaj dum Paŭlo atendis ilin en Ateno, lia spirito ĉagreniĝis en
         li, kiam li vidis la urbon idolplena.<em class="versenr"> 17</em> Tial li rezonadis en la
         sinagogoj kun la Judoj kaj la diotimantoj, kaj sur la placo
         ĉiutage kun la renkontitoj.<em class="versenr"> 18</em> Kaj iuj el la Epikuranaj kaj
         Stoikaj filozofoj lin renkontis. Kaj unuj diris: Kion volus diri
         ĉi tiu vortŝutanto? aliaj diris: Li ŝajnas esti proklamanto de
         fremdaj diaĵoj; ĉar li predikis Jesuon kaj la releviĝon.<em class="versenr"> 19</em> Kaj
         ili prenis lin, kaj kondukis lin al la Areopago, dirante: Ĉu ni
         povas scii, kio estas tiu nova instruo, priparolata de vi?<em class="versenr"> 20</em> Ĉar
         fremdaĵojn vi portas al niaj oreloj; ni do volas scii, kion
         signifas tiuj aferoj.<em class="versenr"> 21</em> (Ĉiuj Atenanoj kaj la tie loĝantaj
         fremduloj pasigadis la tempon ĉe nenio alia, krom diri aŭ aŭdi
         ion plej novan.)<em class="versenr"> 22</em> Kaj Paŭlo staris meze de la Areopago, kaj
         diris:
      </p>
      <p class="p">Atenanoj, mi rimarkas, ke vi estas ĉiurilate tro servemaj al
         diaĵoj.<em class="versenr"> 23</em> Ĉar preterpasante kaj rigardante viajn adorataĵojn, mi
         trovis ankaŭ altaron, sur kiu estis skribite: AL DIO NEKONATA.
         Kiun do vi nekonante adoras, Tiun mi predikas al vi.<em class="versenr"> 24</em> La Dio,
         kiu faris la mondon kaj ĉion, kio estas en ĝi, estante per Si mem
         Sinjoro de la ĉielo kaj la tero, ne loĝas en manfaritaj temploj;<em class="versenr"> 25</em> kaj ne estas servata de homaj manoj, kvazaŭ Li ion bezonus,
         ĉar Li mem donas al ĉiuj vivon kaj spiron kaj ĉion;<em class="versenr"> 26</em> kaj el unu
         origino Li faris ĉiujn naciojn de la homoj, por loĝi sur la tuta
         supraĵo de la tero, difininte ordigitajn epokojn kaj la limojn de
         iliaj loĝejoj;<em class="versenr"> 27</em> por ke ili serĉu Dion, se eble ili povus
         ĉirkaŭpalpi kaj trovi Lin, kvankam Li ne estas malproksime de ĉiu
         el ni;<em class="versenr"> 28</em> ĉar en Li ni vivas kaj moviĝas kaj ekzistas, kiel ankaŭ
         iuj viaj poetoj diris: Ĉar ni estas ankaŭ Lia idaro.<em class="versenr"> 29</em> Tial ni,
         estante idaro de Dio, devas ne opinii la Diecon simila al oro aŭ
         arĝento aŭ ŝtono, gravuraĵo de homa arto kaj imagado.<em class="versenr"> 30</em> Kaj la
         tempojn de nesciado preterrigardis Dio, sed nun Li proklamas al
         ĉiuj homoj, ke ili pentu;<em class="versenr"> 31</em> tial Li difinis tagon, en kiu Li
         juĝos la mondon en justeco per tiu viro, kiun Li elektis, doninte
         garantion pri tio al ĉiuj homoj per tio, ke Li relevis lin el la
         mortintoj.
      </p>
      <p class="p"><em class="versenr"> 32</em> Kaj aŭdinte pri releviĝo de la mortintoj, unuj mokis; sed
         aliaj diris: Ni aŭskultos vin denove pri tio.<em class="versenr"> 33</em> Kaj tiel Paŭlo
         eliris el inter ili.<em class="versenr"> 34</em> Sed iuj viroj aliĝis al li kaj kredis,
         inter kiuj estis Dionisio, Areopagano, kaj virino, nomata
         Damaris, kaj aliaj kun ili.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Post tio li foriris el Ateno kaj alvenis en Korinton.<em class="versenr"> 2</em> Kaj li
         trovis Judon, nomatan Akvila, Pontanon laŭ gento, antaŭ ne longe
         venintan el Italujo, kaj Priskilan, lian edzinon, ĉar Klaŭdio jam
         ordonis, ke ĉiuj Judoj foriru el Romo; kaj li iris al ili;<em class="versenr"> 3</em> kaj,
         ĉar li estis sammetiisto, li loĝis ĉe ili, kaj ili laboris, ĉar
         ili estis laŭ metio tendofaristoj.<em class="versenr"> 4</em> Kaj li diskutadis en la
         sinagogo ĉiusabate, kaj penis konvinki Judojn kaj Grekojn.
      </p>
      <p class="p"><em class="versenr"> 5</em> Kiam do Silas kaj Timoteo alvenis el Makedonujo, Paŭlo estis
         premata per la predikado, atestante al la Judoj, ke Jesuo estas
         la Kristo.<em class="versenr"> 6</em> Sed kiam ili kontraŭstaris kaj blasfemis, li elskuis
         siajn vestojn, kaj diris al ili: Via sango estu sur viaj kapoj;
         mi estas pura; de nun mi iros al la nacianoj.<em class="versenr"> 7</em> Kaj foririnte de
         tie, li iris en la domon de homo nomata Tito Justo, kiu adoris
         Dion, kaj kies domo estis tuj apud la sinagogo.<em class="versenr"> 8</em> Kaj Krispo, la
         sinagogestro, kredis al la Sinjoro kune kun ĉiuj siaj domanoj;
         kaj multaj Korintanoj, aŭdinte, kredis kaj baptiĝis.<em class="versenr"> 9</em> Kaj la
         Sinjoro diris per vizio nokte al Paŭlo: Ne timu, sed parolu, kaj
         ne silentu;<em class="versenr"> 10</em> ĉar mi estas kun vi, kaj neniu vin atakos, por
         fari al vi malbonon; ĉar mi havas multe da homoj en ĉi tiu urbo.<em class="versenr"> 11</em> Kaj li loĝis tie jaron kaj ses monatojn, instruante inter ili
         la vorton de Dio.
      </p>
      <p class="p"><em class="versenr"> 12</em> Sed kiam Galiono estis prokonsulo de la Aĥaja lando, la Judoj
         leviĝis unuanime kontraŭ Paŭlo, kaj kondukis lin al la tribunala
         seĝo,<em class="versenr"> 13</em> dirante: Kontraŭ la leĝo ĉi tiu instigas homojn adori
         Dion.<em class="versenr"> 14</em> Sed kiam Paŭlo estis malfermonta la buŝon, Galiono diris
         al la Judoj: Se vere tio estus ia maljustaĵo aŭ malbonega
         kanajlaĵo, ho Judoj, estus racie, ke mi vin toleru;<em class="versenr"> 15</em> sed se
         prezentiĝas demandoj pri vortoj kaj nomoj kaj via propra leĝo, vi
         mem ĝin atentu; pri tiaj aferoj mi ne volas esti juĝanto.<em class="versenr"> 16</em> Kaj
         li forpelis ilin de la tribunala seĝo.<em class="versenr"> 17</em> Kaj ili ĉiuj ekkaptis
         Sosteneson, la sinagogestron, kaj batis lin antaŭ la tribunala
         seĝo. Kaj Galiono atentis nenion el tio.
      </p>
      <p class="p"><em class="versenr"> 18</em> Kaj Paŭlo, restinte post tio ankoraŭ dum multe da tagoj,
         adiaŭis la fratojn, kaj de tie ŝipiris al Sirio, kaj kun li
         Priskila kaj Akvila; sed li razis sian kapon en Kenkrea, ĉar li
         faris sanktan promeson.<em class="versenr"> 19</em> Kaj ili alvenis en Efeson, kaj li
         lasis ilin tie; sed li mem eniris en la sinagogon, kaj diskutis
         kun la Judoj.<em class="versenr"> 20</em> Kaj kiam ili petis lin restadi pli longe, li ne
         konsentis;<em class="versenr"> 21</em> sed adiaŭinte ilin, kaj dirinte: Mi denove revenos
         al vi, se plaĉos al Dio ― li ekŝipiris el Efeso.<em class="versenr"> 22</em> Kaj
         elŝipiĝinte en Cezarea, li supreniris kaj salutis la eklezion,
         kaj poste vojaĝis al Antioĥia.<em class="versenr"> 23</em> Kaj pasiginte iom da tempo tie,
         li foriris, kaj trapasis laŭvice la Galatujan kaj Frigian
         regionon, fortikigante ĉiujn disĉiplojn.
      </p>
      <p class="p"><em class="versenr"> 24</em> Kaj unu Judo, nomata Apolos, Aleksandriano laŭ gento, viro
         klera, venis al Efeso; kaj li estis potenca en la Skriboj.<em class="versenr"> 25</em> Ĉi
         tiu jam estis instruita pri la vojo de la Sinjoro; kaj estante
         fervora en spirito, li paroladis kaj instruadis precize pri
         Jesuo, konante nur la bapton de Johano;<em class="versenr"> 26</em> kaj li komencis paroli
         sentime en la sinagogo. Sed Akvila kaj Priskila, aŭdinte lin,
         alprenis lin al si, kaj klarigis al li pli precize la vojon de
         Dio.<em class="versenr"> 27</em> Kaj kiam li volis transiri en la Aĥajan landon, la fratoj
         kuraĝigis lin, kaj skribis al la disĉiploj, ke ili akceptu lin;
         kaj alveninte, li multe helpis tiujn, kiuj kredis per graco;<em class="versenr"> 28</em> ĉar konvinke li refutis la Judojn publike, pruvante per la
         Skriboj, ke Jesuo estas la Kristo.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Kaj dum Apolos estis en Korinto, Paŭlo, trapasinte la supran
         regionon, venis al Efeso, kaj trovinte iujn disĉiplojn,<em class="versenr"> 2</em> li
         diris al ili: Ĉu vi ricevis la Sanktan Spiriton, kiam vi
         ekkredis? Kaj ili diris al li: Ni ankoraŭ eĉ ne aŭdis, ĉu estas
         Sankta Spirito.<em class="versenr"> 3</em> Kaj li diris al ili: En kion do vi baptiĝis?
         Kaj ili diris: En la bapton de Johano.<em class="versenr"> 4</em> Kaj Paŭlo diris: Johano
         baptis per la bapto de pento, dirante al la popolo, ke ili kredu
         al tiu, kiu venos post li, tio estas al Jesuo.<em class="versenr"> 5</em> Kaj tion
         aŭdinte, ili baptiĝis en la nomon de la Sinjoro Jesuo.<em class="versenr"> 6</em> Kaj kiam
         Paŭlo metis siajn manojn sur ilin, la Sankta Spirito venis sur
         ilin; kaj ili ekparolis per lingvoj kaj ekprofetis.<em class="versenr"> 7</em> Kaj ili
         ĉiuj estis ĉirkaŭ dek du viroj.
      </p>
      <p class="p"><em class="versenr"> 8</em> Kaj li eniris en la sinagogon, kaj parolis sentime en la daŭro
         de tri monatoj, diskutante kaj rezonante rilate la regnon de Dio.<em class="versenr"> 9</em> Sed kiam kelkaj obstiniĝis kaj malobeis, kalumniante la Vojon
         antaŭ la homamaso, li foriris de ili, kaj forigis la disĉiplojn,
         kaj diskutis ĉiutage en la lernejo de Tiranos.<em class="versenr"> 10</em> Kaj tio daŭris
         dum du jaroj; tiel ke ĉiuj loĝantoj en Azio, Judoj kaj Grekoj,
         aŭdis la vorton de la Sinjoro.<em class="versenr"> 11</em> Kaj Dio faris per la manoj de
         Paŭlo eksterordinarajn miraklojn;<em class="versenr"> 12</em> tiel ke al la malsanuloj oni
         alportis de lia korpo viŝtukojn aŭ vestotukojn, kaj la malsanoj
         forlasis ilin, kaj la malbonaj spiritoj eliris.<em class="versenr"> 13</em> Sed ankaŭ
         kelkaj el la vagemaj Judoj, ekzorcistoj, entreprenis nomi super
         tiuj, kiuj havis la malbonajn spiritojn, la nomon de la Sinjoro
         Jesuo, dirante: Mi ekzorcas vin per Jesuo, kiun Paŭlo predikas.<em class="versenr"> 14</em> Kaj sep filoj de unu Judo, Skeva, ĉefpastro, tion faris.<em class="versenr"> 15</em> Kaj la malbona spirito responde diris al ili: Jesuon mi konas,
         kaj Paŭlon mi konas; sed kiuj estas vi?<em class="versenr"> 16</em> Kaj la viro, en kiu
         estis la malbona spirito, sin ĵetis sur ilin, kaj venkis kaj
         superfortis ilin, tiel ke ili forkuris el tiu domo nudaj kaj
         vunditaj.<em class="versenr"> 17</em> Kaj tio sciiĝis al ĉiuj, kiuj loĝis en Efeso, Judoj
         kaj Grekoj; kaj timo falis sur ilin ĉiujn, kaj la nomo de la
         Sinjoro Jesuo grandiĝis.<em class="versenr"> 18</em> Multaj ankaŭ el la kredantoj venis,
         kaj konfesis, montrante siajn agojn.<em class="versenr"> 19</em> Kaj ne malmultaj el tiuj,
         kiuj praktikis magiajn artojn, alportis amase siajn librojn, kaj
         bruligis ilin antaŭ la okuloj de ĉiuj; kaj oni kalkulis ilian
         valoron, kaj trovis ĝin kvindek miloj da moneroj arĝentaj.<em class="versenr"> 20</em> Tiel forte kreskis la vorto de la Sinjoro kaj sukcesis.
      </p>
      <p class="p"><em class="versenr"> 21</em> Kaj kiam tio finiĝis, Paŭlo intencis en la spirito, trapasinte
         Makedonujon kaj la Aĥajan landon, vojaĝi al Jerusalem, kaj li
         diris: Post kiam mi iros tien, mi devos ankaŭ vidi Romon.<em class="versenr"> 22</em> Kaj
         sendinte en Makedonujon du el siaj helpservantoj, Timoteon kaj
         Eraston, li mem restis iom da tempo en Azio.
      </p>
      <p class="p"><em class="versenr"> 23</em> Kaj ĉirkaŭ tiu tempo leviĝis ne malgranda ekscitiĝo pri la
         Vojo.<em class="versenr"> 24</em> Ĉar unu viro, nomata Demetrio, arĝentaĵisto, kiu faradis
         arĝentajn templetojn de Artemis, liveris al la metiistoj multe da
         okupo;<em class="versenr"> 25</em> kaj li kunvenigis ilin, kune kun la samokupaj
         laboristoj, kaj diris: Ho viroj, vi scias, ke per ĉi tiu metio ni
         havas bonajn enspezojn.<em class="versenr"> 26</em> Kaj vi vidas kaj aŭdas, ke ne sole en
         Efeso, sed ankaŭ tra preskaŭ la tuta Azio, ĉi tiu Paŭlo jam
         influis kaj forturnis multe da homoj, dirante, ke tio, kio estas
         manfarita, estas ne-dioj;<em class="versenr"> 27</em> kaj estas danĝero, ne sole ke ĉi tiu
         nia metio estos malestimata, sed ankaŭ ke la templo de la granda
         diino Artemis estos malŝatata; kaj eble estos senigita je sia
         majesto tiu, kiun la tuta Azio kaj la tuta mondo adoras.<em class="versenr"> 28</em> Aŭdinte tion, ili pleniĝis de kolero, kaj ekkriis, dirante:
         Granda estas Artemis de la Efesanoj.<em class="versenr"> 29</em> Kaj la urbo pleniĝis de
         tumulto; kaj oni kure kolektiĝis unuanime en la teatron,
         ekkaptinte Gajon kaj Aristarĥon, Makedonojn, kunvojaĝantojn de
         Paŭlo.<em class="versenr"> 30</em> Kaj kiam Paŭlo volis eniri antaŭ la popolon, la
         disĉiploj tion ne permesis al li.<em class="versenr"> 31</em> Kaj ankaŭ kelkaj el la ĉefoj
         de Azio, kiuj estis liaj amikoj, sendis al li, kaj petegis lin ne
         riski sin en la teatron.<em class="versenr"> 32</em> Kriadis ili do diverse ion kaj alion,
         ĉar la kunveno estis konfuzita; kaj la plimulto ne sciis, kial
         ili kunvenis.<em class="versenr"> 33</em> Kaj el la homamaso ili elpaŝigis Aleksandron,
         kiun la Judoj puŝis antaŭen. Kaj Aleksandro gestis per la mano,
         kaj ekprovis pledi antaŭ la popolo.<em class="versenr"> 34</em> Sed sciiĝinte, ke li estas
         Judo, ĉiuj unuvoĉe en la daŭro de ĉirkaŭ du horoj kriadis: Granda
         estas Artemis de la Efesanoj!<em class="versenr"> 35</em> Kaj kiam la urboskribisto
         kvietigis la amason, li diris: Ho Efesanoj, ĉu do ekzistas homo
         nescianta, ke la urbo de la Efesanoj estas templogardanto de
         Artemis la granda kaj de la elĉiela falintaĵo?<em class="versenr"> 36</em> Ĉar tio do ne
         estas kontraŭdirebla, vi devas esti trankvilaj, kaj fari nenion
         senpripense.<em class="versenr"> 37</em> Ĉar vi alkondukis ĉi tiujn virojn, kiuj estas nek
         templorabistoj nek blasfemantoj de nia diino.<em class="versenr"> 38</em> Se do Demetrio
         kaj la kun li metiistoj havas plendaferon kontraŭ iu, la juĝejoj
         estas je ilia dispono, kaj ekzistas prokonsuloj; ili procesu unu
         kontraŭ alia.<em class="versenr"> 39</em> Sed se vi faras esploron pri io alia, tio
         decidiĝos en la laŭleĝa kunveno.<em class="versenr"> 40</em> Ĉar estas danĝero, ke oni
         akuzos nin pri tumulto rilate la hodiaŭan aferon, pro manko de
         motivo; kaj rilate ĝin, ni ne povos pravigi ĉi tiun homamasiĝon.<em class="versenr"> 41</em> Kaj tion dirinte, li dissendis la kunvenintojn.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Kaj kiam la tumulto ĉesiĝis, Paŭlo, veniginte al si kaj
         admoninte la disĉiplojn, adiaŭis ilin, kaj foriris, por iri en
         Makedonujon.<em class="versenr"> 2</em> Kaj trairinte tiujn regionojn, kaj per multaj
         paroloj kuraĝiginte la tieulojn, li venis en Grekujon.<em class="versenr"> 3</em> Kaj
         pasiginte tie tri monatojn, post konspiro farita de la Judoj
         kontraŭ li, kiam li volis ŝipiri al Sirio, li decidis reveni tra
         Makedonujo.<em class="versenr"> 4</em> Kaj ĝis Azio akompanis lin Sopater el Berea, la
         filo de Pirho; kaj el la Tesalonikanoj, Aristarĥo kaj Sekundo;
         kaj Gajo el Derbe, kaj Timoteo; kaj Tiĥiko kaj Trofimo, Azianoj.<em class="versenr"> 5</em> Sed ĉi tiuj, antaŭirinte, atendis nin en Troas.<em class="versenr"> 6</em> Kaj ni
         ŝipiris de Filipi post la tagoj de macoj, kaj alvenis al ili en
         Troas post kvin tagoj, kaj tie ni restis sep tagojn.
      </p>
      <p class="p"><em class="versenr"> 7</em> Kaj en la unua tago de la semajno, kiam ni kunvenis, por
         dispecigi panon, Paŭlo paroladis al ili, intencante foriri en la
         sekvanta tago; kaj li daŭrigis sian paroladon ĝis noktomezo.<em class="versenr"> 8</em> Kaj estis multaj lumiloj en la supra ĉambro, kie ni kunvenis.<em class="versenr"> 9</em> Kaj sur la fenestro sidis junulo, nomata Eŭtiĥo, premegata de
         profunda dormo; kaj dum Paŭlo ankoraŭ longe paroladis, tiu,
         venkite de la dormo, falis malsupren de la tria etaĝo, kaj estis
         levita malviva.<em class="versenr"> 10</em> Kaj Paŭlo malsupreniris, kaj falis sur lin,
         kaj ĉirkaŭpreninte lin, diris: Ne maltrankviliĝu; ĉar lia vivo
         estas en li.<em class="versenr"> 11</em> Kaj suprenirinte, kaj dispeciginte la panon, kaj
         manĝinte, kaj parolinte kun ili longe, ĝis la tagiĝo, fine li
         foriris.<em class="versenr"> 12</em> Kaj ili alkondukis la knabon vivantan, kaj multe
         konsoliĝis.
      </p>
      <p class="p"><em class="versenr"> 13</em> Sed ni, irinte pli frue al la ŝipo, ekveturis al Asos, por tie
         enŝipigi Paŭlon; ĉar tiel li aranĝis, intencante mem piediri.<em class="versenr"> 14</em> Kaj kiam li renkontis nin en Asos, ni enŝipigis lin, kaj venis al
         Mitilene.<em class="versenr"> 15</em> Kaj de tie ŝipirinte, ni alvenis la sekvantan tagon
         kontraŭ Ĥios; kaj la duan tagon ni atingis Samoson; kaj la trian
         tagon ni alvenis en Mileton.<em class="versenr"> 16</em> Ĉar Paŭlo decidis preterveturi
         Efeson, por ne perdi tempon en Azio; ĉar li rapidis, por esti en
         Jerusalem, se li nur povos, en la Pentekosta tago.
      </p>
      <p class="p"><em class="versenr"> 17</em> Kaj de Mileto li sendis al Efeso, kaj alvokis al si la
         presbiterojn de la eklezio.<em class="versenr"> 18</em> Kaj kiam ili alvenis, li diris al
         ili:
      </p>
      <p class="p">Vi mem scias de post la tago, kiam mi unue enpaŝis en Azion,
         kiamaniere mi kondutis inter vi dum la tuta tempo,<em class="versenr"> 19</em> servante la
         Sinjoron kun ĉia humileco, kaj ĉe larmoj kaj ĉe tentoj, kiuj
         okazis al mi per la konspiroj de la Judoj;<em class="versenr"> 20</em> kaj ke mi ne
         hezitis deklari al vi ĉion utilan, instruante vin publike, kaj de
         domo al domo,<em class="versenr"> 21</em> ateston farante al Judoj kaj Grekoj pri pento
         antaŭ Dio kaj pri fido al nia Sinjoro Jesuo Kristo.<em class="versenr"> 22</em> Kaj nun
         jen, enkatenite en spirito, mi iras al Jerusalem, ne sciante, kio
         okazos al mi tie,<em class="versenr"> 23</em> krom tio, ke la Sankta Spirito atestas al mi
         en ĉiu urbo, dirante, ke katenoj kaj afliktoj min atendas.<em class="versenr"> 24</em> Sed
         mi taksas je nenio mian vivon kiel al mi mem karan, se nur mi
         povos plenumi mian kuradon, kaj la komision, kiun mi ricevis de
         la Sinjoro Jesuo, atesti la evangelion de la graco de Dio.<em class="versenr"> 25</em> Kaj
         nun jen mi scias, ke vi ĉiuj, inter kiuj mi iradis, predikante la
         regnon, ne plu vidos mian vizaĝon.<em class="versenr"> 26</em> Tial mi atestas al vi
         hodiaŭ, ke mi estas pura pri la sango de ĉiuj homoj.<em class="versenr"> 27</em> Ĉar mi ne
         hezitis anonci al vi la tutan intencon de Dio.<em class="versenr"> 28</em> Gardu vin kaj
         la tutan gregon, en kiu la Sankta Spirito faris vin episkopoj,
         por nutri la eklezion de Dio, kiun li aĉetis per sia propra
         sango.<em class="versenr"> 29</em> Mi scias, ke post mia foriro eniros inter vi kruelaj
         lupoj, ne lasante la gregon sendifekta;<em class="versenr"> 30</em> kaj eĉ el inter vi mem
         leviĝos viroj perverse parolantaj, por forlogi post si la
         disĉiplojn.<em class="versenr"> 31</em> Tial gardu vin, memorante, ke dum tri jaroj mi ne
         ĉesis admoni ĉiun nokte kaj tage kun larmoj.<em class="versenr"> 32</em> Kaj nun mi vin
         rekomendas al Dio kaj al la vorto de Lia graco, kiu povas vin
         edifi kaj doni al vi la heredon inter ĉiuj sanktigitoj.<em class="versenr"> 33</em> Mi ne
         deziras ies arĝenton, nek oron, nek vestaron.<em class="versenr"> 34</em> Vi mem scias, ke
         ĉi tiuj manoj servadis al miaj bezonoj kaj al miaj kunuloj.<em class="versenr"> 35</em> En
         ĉio mi montris al vi, ke tiel laborante, vi devas helpi la
         malfortulojn, kaj memori la vortojn de la Sinjoro Jesuo, kiujn li
         mem diris: Pli feliĉe estas doni, ol ricevi.
      </p>
      <p class="p"><em class="versenr"> 36</em> Kaj tiel dirinte, li genuiĝis, kaj preĝis kun ili ĉiuj.<em class="versenr"> 37</em> Kaj
         ĉiuj ploregis, kaj falis sur la kolon de Paŭlo kaj lin kisis,<em class="versenr"> 38</em> malĝojante precipe pro la vorto, kiun li diris, ke ili ne plu
         vidos lian vizaĝon. Kaj ili akompanis lin ĝis la ŝipo.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Kaj kiam ni, apartiĝinte de ili, ekŝipiris, ni rekte veturis al
         Kos, kaj en la sekvanta tago al Rodo, kaj de tie al Patara;<em class="versenr"> 2</em> kaj
         trovinte ŝipon transirontan al Fenikio, ni enŝipiĝis kaj
         ekveturis.<em class="versenr"> 3</em> Kaj ekvidinte Kipron kaj lasinte ĝin maldekstre, ni
         veturis al Sirio, kaj elŝipiĝis en Tiro; ĉar tie la ŝipo devis
         senŝarĝiĝi.<em class="versenr"> 4</em> Kaj trovinte la disĉiplojn, ni restis tie sep
         tagojn; kaj tiuj diris al Paŭlo per la Spirito, ke li ne aliru
         Jerusalemon.<em class="versenr"> 5</em> Kaj pasiginte la tagojn, ni eliris kaj ekvojaĝis;
         kaj ili ĉiuj kune kun edzinoj kaj infanoj akompanis nin ĝis
         ekster la urbo; kaj genuiĝinte sur la marbordo, ni preĝis;<em class="versenr"> 6</em> kaj
         adiaŭinte unuj aliajn, ni enŝipiĝis, kaj ili returne iris hejmen.
      </p>
      <p class="p"><em class="versenr"> 7</em> Kaj fininte la marvojaĝon de Tiro, ni alvenis ĉe Ptolemais; kaj
         ni salutis la fratojn, kaj restis kun ili unu tagon.<em class="versenr"> 8</em> Kaj en la
         sekvanta tago ni foriris, kaj alvenis en Cezarean; kaj enirinte
         en la domon de la evangeliisto Filipo, kiu estis unu el la sepo,
         ni restis ĉe li.<em class="versenr"> 9</em> Ĉi tiu havis kvar filinojn virgulinojn, kiuj
         profetadis.<em class="versenr"> 10</em> Kaj dum ni restis tie ankoraŭ dum kelke da tagoj,
         unu profeto, nomata Agabo, alvojaĝis el Judujo.<em class="versenr"> 11</em> Kaj veninte al
         ni, li prenis la zonon de Paŭlo, kaj ligis siajn piedojn kaj
         manojn, kaj diris: Tiele diras la Sankta Spirito: Tiamaniere la
         Judoj en Jerusalem ligos la viron, kies estas ĉi tiu zono, kaj
         ili transdonos lin en la manojn de la nacianoj.<em class="versenr"> 12</em> Kaj aŭdinte
         tion, ni kaj la tieuloj petis lin, ke li ne aliru Jerusalemon.<em class="versenr"> 13</em> Sed Paŭlo respondis: Kion vi faras, plorante kaj dispremante mian
         koron? ĉar mi estas preta ne nur esti ligita, sed ankaŭ morti en
         Jerusalem pro la nomo de la Sinjoro Jesuo.<em class="versenr"> 14</em> Kaj kiam li ne
         konsentis, ni silentis, dirante: Plenumiĝu la volo de la Sinjoro.
      </p>
      <p class="p"><em class="versenr"> 15</em> Kaj post tiuj tagoj ni pretigis niajn pakaĵojn, kaj supreniris
         al Jerusalem.<em class="versenr"> 16</em> Kaj iris ankaŭ kun ni kelkaj el la disĉiploj el
         Cezarea, kunkondukante Mnasonon, Kipranon, unuatempan disĉiplon,
         ĉe kiu ni devis loĝadi.
      </p>
      <p class="p"><em class="versenr"> 17</em> Kaj kiam ni alvenis en Jerusalemon, la fratoj nin ĝoje
         akceptis.<em class="versenr"> 18</em> Kaj la sekvantan tagon Paŭlo akompanis nin al
         Jakobo, kaj ĉiuj presbiteroj ĉeestis.<em class="versenr"> 19</em> Kaj salutinte ilin, li
         rakontis detale ĉion, kion Dio faris inter la nacianoj per lia
         servado.<em class="versenr"> 20</em> Kaj tion aŭdinte, ili gloris Dion; kaj ili diris al
         li: Vi vidas, frato, kiom da miloj da kredantoj estas el inter la
         Judoj, kaj ili ĉiuj estas fervoruloj por la leĝo;<em class="versenr"> 21</em> kaj oni
         raportis al ili pri vi, ke vi instruas ĉiujn Judojn, kiuj estas
         inter la nacianoj, forlasi Moseon, dirante, ke ili ne cirkumcidu
         la infanojn, nek sekvu la kutimojn.<em class="versenr"> 22</em> Kio do estas? nepre ili
         aŭdos, ke vi venis.<em class="versenr"> 23</em> Faru do tion, kion ni diras al vi: Ni
         havas kvar virojn, kiuj faris sanktan promeson;<em class="versenr"> 24</em> prenu ĉi
         tiujn, sanktigu vin kun ili, kaj pagu iliajn elspezojn, por ke
         ili razu sian kapon; kaj ĉiuj scios, ke nenia vero estas en tio,
         kion oni raportis pri vi, sed ke vi mem ankaŭ iradas orde,
         observante la leĝon.<em class="versenr"> 25</em> Sed koncerne la nacianojn, kiuj ekkredis,
         ni jam skribis, decidante, ke ili gardu sin kontraŭ
         idoloferitaĵoj kaj sango kaj sufokitaĵo kaj malĉasteco.<em class="versenr"> 26</em> Tiam
         Paŭlo alprenis al si la virojn, kaj, sanktiginte sin kun ili, en
         la sekvanta tago li eniris en la templon, kaj deklaris la
         plenumon de la tagoj de la purigado, ĝis la oferaĵo estos
         alportita por ĉiu el ili.
      </p>
      <p class="p"><em class="versenr"> 27</em> Kaj kiam la sep tagoj preskaŭ finiĝis, la Judoj el Azio,
         vidinte lin en la templo, incitis la tutan homamason, kaj lin
         kaptis,<em class="versenr"> 28</em> ekkriante: Izraelidoj, helpu: Jen estas la viro, kiu
         ĉie instruadas ĉiujn kontraŭ la popolo kaj la leĝo kaj ĉi tiu
         loko, kaj ankaŭ li kondukis Grekojn en la templon kaj profanis ĉi
         tiun sanktan lokon.<em class="versenr"> 29</em> Ĉar ili antaŭe vidis kun li en la urbo la
         Efesanon Trofimo; kaj ili supozis, ke Paŭlo kondukis lin en la
         templon.<em class="versenr"> 30</em> Kaj la tuta urbo ekscitiĝis, kaj la popolo kunkuris;
         kaj preninte Paŭlon, oni trenis lin ekster la templon; kaj tuj la
         pordoj estis ŝlositaj.<em class="versenr"> 31</em> Kaj dum ili penis lin mortigi, famo
         venis al la ĉefkapitano de la kohorto, ke la tuta Jerusalem
         tumultas.<em class="versenr"> 32</em> Kaj li tuj kunvokis soldatojn kaj centestrojn, kaj
         kuris malsupren sur ilin; kaj ĉi tiuj, vidinte la ĉefkapitanon
         kaj soldatojn, ĉesis bati Paŭlon.<em class="versenr"> 33</em> Tiam la ĉefkapitano
         alproksimiĝis, kaj arestis lin, kaj ordonis, ke oni ligu lin per
         du katenoj, kaj demandis, kiu li estas, kaj kion li faris.<em class="versenr"> 34</em> Kaj
         la amaso kriadis diverse ion kaj alion; kaj, ne povante konstati
         la ĝuston pro la tumulto, li ordonis, ke oni konduku lin en la
         fortikaĵon.<em class="versenr"> 35</em> Kaj kiam li venis sur la ŝtuparon, li estis
         portata de la soldatoj pro la perforto de la amaso;<em class="versenr"> 36</em> ĉar la
         multego de la popolo sekvis, kriante: Forigu lin!
      </p>
      <p class="p"><em class="versenr"> 37</em> Kaj Paŭlo, jam enkondukota en la fortikaĵon, diris al la
         ĉefkapitano: Ĉu estas permesate al mi diri ion al vi? Kaj li
         diris: Ĉu vi scias la Grekan lingvon?<em class="versenr"> 38</em> Ĉu vi ne estas la
         Egipto, kiu antaŭ kelka tempo ekmovis ribele kaj elkondukis en la
         dezerton la kvar mil virojn de la Sikarioj?<em class="versenr"> 39</em> Sed Paŭlo diris:
         Mi estas Judo el Tarso en Kilikio, burĝo de urbo ne malnobla; kaj
         mi petas vin, permesu al mi paroli al la popolo.<em class="versenr"> 40</em> Kaj kiam li
         tion permesis, Paŭlo, starante sur la ŝtuparo, gestis per la mano
         al la popolo; kaj kiam fariĝis granda silento, li parolis al ili
         en la Hebrea lingvo, dirante:
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Fratoj kaj patroj, aŭskultu la pledon, kiun mi faras nun antaŭ
         vi.
      </p>
      <p class="p"><em class="versenr"> 2</em> Kaj kiam ili aŭdis, ke li parolas al ili en la Hebrea lingvo,
         ili des pli silentiĝis; kaj li diris:
      </p>
      <p class="p"><em class="versenr"> 3</em> Mi estas Judo, naskita en Tarso en Kilikio, sed edukita en ĉi
         tiu urbo ĉe la piedoj de Gamaliel, kaj instruita laŭ la preciza
         maniero de nia prapatra leĝo, kaj mi estis fervora pro Dio, kiel
         vi ĉiuj estas hodiaŭ.<em class="versenr"> 4</em> Kaj mi persekutis ĉi tiun Vojon ĝis la
         morto, katenante kaj en karcerojn transdonante virojn kaj
         virinojn.<em class="versenr"> 5</em> Kiel ankaŭ atestas pri mi la ĉefpastro kaj la tuta
         pliaĝularo, de kiuj mi ankaŭ ricevis leterojn por la fratoj, kaj
         iris al Damasko, por konduki tiujn, kiuj tie estis, katenitajn al
         Jerusalem, por puniĝi.<em class="versenr"> 6</em> Kaj dum mi vojaĝis kaj alproksimiĝis al
         Damasko, ĉirkaŭ tagmezo subite ekbrilis el la ĉielo granda lumo
         ĉirkaŭ mi.<em class="versenr"> 7</em> Kaj mi falis sur la teron, kaj aŭdis voĉon dirantan
         al mi: Saŭlo, Saŭlo, kial vi min persekutas?<em class="versenr"> 8</em> Kaj mi respondis:
         Kiu vi estas, Sinjoro? Kaj li diris al mi: Mi estas Jesuo, la
         Nazaretano, kiun vi persekutas.<em class="versenr"> 9</em> Kaj tiuj, kiuj estis kun mi,
         vidis ja la lumon, sed ne aŭdis la voĉon de tiu, kiu parolis al
         mi.<em class="versenr"> 10</em> Kaj mi diris: Kion mi faru, Sinjoro? Kaj la Sinjoro diris
         al mi: Leviĝu, kaj iru al Damasko; kaj tie vi ricevos informon
         pri ĉio, kio estas difinita, ke vi ĝin faru.<em class="versenr"> 11</em> Kaj, ĉar mi ne
         povis vidi pro la gloro de tiu lumo, mi eniris en Damaskon mane
         kondukata de tiuj, kiuj estis kun mi.<em class="versenr"> 12</em> Kaj unu Ananias, piulo
         laŭ la leĝo, bone atestata de ĉiuj Judoj tie loĝantaj,<em class="versenr"> 13</em> venis
         al mi, kaj apudstarante, diris al mi: Frato Saŭlo, ricevu vian
         vidpovon. Kaj en tiu sama horo mi ekvidis, kaj lin rigardis.<em class="versenr"> 14</em> Kaj li diris: La Dio de niaj patroj difinis vin, por ke vi sciu
         Lian vojon kaj vidu la Justulon kaj aŭdu voĉon el lia buŝo.<em class="versenr"> 15</em> Ĉar vi estos lia atestanto antaŭ ĉiuj homoj pri ĉio, kion vi
         vidis kaj aŭdis.<em class="versenr"> 16</em> Kaj nun kial vi prokrastas? leviĝu, kaj
         baptiĝu, kaj forlavu viajn pekojn, vokante lian nomon.<em class="versenr"> 17</em> Kaj
         reveninte al Jerusalem kaj preĝante en la templo, mi estis en
         ekstazo,<em class="versenr"> 18</em> kaj mi vidis lin dirantan al mi: Rapidu, kaj eliru
         tuj el Jerusalem, ĉar ili ne akceptos vian ateston pri mi.<em class="versenr"> 19</em> Kaj
         mi diris: Sinjoro, ili mem scias, ke mi malliberigis kaj batis en
         ĉiuj sinagogoj tiujn, kiuj kredas al vi;<em class="versenr"> 20</em> kaj kiam estis
         verŝata la sango de via martiro Stefano, mi ankaŭ staris apude
         kaj konsentis, kaj gardis la vestojn de tiuj, kiuj lin mortigis.<em class="versenr"> 21</em> Kaj li diris al mi: Foriru; ĉar mi vin sendos malproksimen al
         la nacianoj.
      </p>
      <p class="p"><em class="versenr"> 22</em> Ili aŭskultis lin ĝis tiu vorto, sed tiam ili levis sian
         voĉon, dirante: Forigu tian homon de sur la tero; ĉar ne decas,
         ke li vivu.<em class="versenr"> 23</em> Kaj dum ili kriis kaj forĵetis siajn vestojn kaj
         ĵetis polvon en la aeron,<em class="versenr"> 24</em> la ĉefkapitano ordonis konduki lin
         en la fortikaĵon, kaj diris, ke oni ekzamenu lin per skurĝado,
         por ke li sciiĝu, kial oni tiel forte kriis kontraŭ li.<em class="versenr"> 25</em> Kaj
         kiam ili ligis lin per rimenoj, Paŭlo diris al la apudstaranta
         centestro: Ĉu estas laŭleĝe por vi skurĝi Romanon ne kondamnitan?<em class="versenr"> 26</em> Kaj kiam la centestro tion aŭdis, li iris al la ĉefkapitano
         kaj raportis, dirante: Kion vi celas fari? ĉar ĉi tiu viro estas
         Romano.<em class="versenr"> 27</em> Kaj la ĉefkapitano venis, kaj diris al li: Diru al mi,
         ĉu vi estas Romano? Kaj li diris: Jes.<em class="versenr"> 28</em> Kaj la ĉefkapitano
         respondis: Per granda sumo mi akiris tiun civitanecon. Kaj Paŭlo
         respondis: Sed mi naskiĝis tia.<em class="versenr"> 29</em> Tiuj do, kiuj devis ekzameni
         lin, tuj foriris de li; kaj la ĉefkapitano ankaŭ timis,
         konstatinte, ke tiu estas Romano, kaj ke li lin ligis.
      </p>
      <p class="p"><em class="versenr"> 30</em> Sed en la sekvanta tago, ĉar li volis certiĝi, pri kio la
         Judoj lin akuzis, li malligis al li la katenojn, kaj ordonis, ke
         la ĉefpastroj kaj la tuta sinedrio kunvenu; kaj li kondukis
         Paŭlon malsupren, kaj starigis lin antaŭ ili.
      </p>
      <div class="dist_chapter"></div>
      <h3 class="chapternr">23</h3>
      <p class="first_p">Kaj Paŭlo, fikse rigardante la sinedrion, diris: Fratoj, mi
         vivadis antaŭ Dio laŭ tute bona konscienco ĝis la nuna tago.<em class="versenr"> 2</em> Kaj la ĉefpastro Ananias ordonis al la apudstarantoj frapi lian
         buŝon.<em class="versenr"> 3</em> Tiam diris Paŭlo al li: Dio vin frapos, vi kalkeblanka
         muro; ĉu vi sidas, por juĝi min laŭ la leĝo, kaj kontraŭ la leĝo
         ordonas, ke oni min frapu?<em class="versenr"> 4</em> Kaj la apudstarantoj diris: Ĉu vi
         insultas la ĉefpastron de Dio?<em class="versenr"> 5</em> Kaj Paŭlo diris: Mi ne sciis,
         fratoj, ke li estas ĉefpastro; ĉar estas skribite: Estron de via
         popolo ne insultu.<em class="versenr"> 6</em> Sed kiam Paŭlo eksciis, ke unu parto
         konsistas el Sadukeoj, kaj la alia el Fariseoj, li ekkriis en la
         sinedrio: Fratoj, mi estas Fariseo, filo de Fariseo; pri la
         espero kaj la releviĝo de la mortintoj mi estas juĝata.<em class="versenr"> 7</em> Kaj
         kiam li tion diris, malpaco okazis inter la Fariseoj kaj la
         Sadukeoj, kaj la ĉeestantaro dividiĝis.<em class="versenr"> 8</em> Ĉar la Sadukeoj diras,
         ke ne estas releviĝo, nek anĝelo, nek spirito; sed la Fariseoj
         konfesas ambaŭ.<em class="versenr"> 9</em> Kaj fariĝis bruego; kaj kelkaj skribistoj el la
         partio de la Fariseoj stariĝis, kaj forte insistis, dirante: Ni
         trovas nenian malbonon en ĉi tiu viro; kaj kio, se parolis al li
         spirito aŭ anĝelo?<em class="versenr"> 10</em> Kaj kiam fariĝis granda malpaco, la
         ĉefkapitano, timante, ke Paŭlo estos disŝirita de ili, ordonis al
         la soldataro malsupreniri kaj forkapti lin perforte el la mezo de
         ili, kaj konduki lin en la fortikaĵon.
      </p>
      <p class="p"><em class="versenr"> 11</em> Kaj la sekvantan nokton la Sinjoro staris apud li, kaj diris:
         Kuraĝu; ĉar kiel vi jam atestis pri mi en Jerusalem, tiel vi
         devas atesti ankaŭ en Romo.
      </p>
      <p class="p"><em class="versenr"> 12</em> Kaj je la tagiĝo la Judoj konspiris, kaj per solena ĵuro sin
         ligis, dirante, ke ili nek manĝos nek trinkos, ĝis ili mortigos
         Paŭlon.<em class="versenr"> 13</em> Kaj pli ol kvardek estis la tiel kunĵurintaj.<em class="versenr"> 14</em> Kaj
         ili venis al la ĉefpastroj kaj la pliaĝuloj, kaj diris: Ni per
         solena ĵuro ligis nin gustumi nenion, ĝis ni mortigos Paŭlon.<em class="versenr"> 15</em> Nun do vi kune kun la sinedrio instigu la ĉefkapitanon, ke li
         konduku lin al vi, kvazaŭ vi volus juĝi pri la afero pli precize;
         kaj ni, antaŭ ol li alproksimiĝos, estos pretaj pereigi lin.<em class="versenr"> 16</em> Sed la filo de la fratino de Paŭlo, enveninte, aŭdis pri la
         embusko, kaj li iris en la fortikaĵon, kaj pri tio sciigis
         Paŭlon.<em class="versenr"> 17</em> Kaj Paŭlo alvokis unu el la centestroj, kaj diris:
         Konduku ĉi tiun junulon al la ĉefkapitano, ĉar li havas ion por
         diri al li.<em class="versenr"> 18</em> Li do prenis lin kaj kondukis lin al la
         ĉefkapitano, kaj diris: La katenito Paŭlo min alvokis, kaj petis,
         ke mi konduku al vi ĉi tiun junulon, kiu havas ion por diri al
         vi.<em class="versenr"> 19</em> Kaj la ĉefkapitano prenis lian manon, kaj, flankenirante,
         demandis lin aparte: Kio estas tio, kion vi havas por diri al mi?<em class="versenr"> 20</em> Kaj li diris: La Judoj interkonsentis peti, ke vi konduku
         Paŭlon malsupren morgaŭ en la sinedrion, kvazaŭ ili intencus fari
         pri li esploron iom pli precizan.<em class="versenr"> 21</em> Sed ne konsentu al ili, ĉar
         embuskas kontraŭ li pli ol kvardek el ili, kiuj per solena ĵuro
         sin ligis nek manĝi nek trinki, ĝis ili lin pereigos; kaj nun ili
         estas pretaj, kaj atendas de vi la promeson.<em class="versenr"> 22</em> Tiam la
         ĉefkapitano forsendis la junulon, ordonante al li: Eldiru al
         neniu, ke vi sciigis min pri ĉi tio.<em class="versenr"> 23</em> Kaj alvokinte du el la
         centestroj, li diris: Pretigu ducent soldatojn, por ke ili iru
         ĝis Cezarea, kun sepdek rajdistoj kaj ducent lancistoj, je la
         tria horo nokte;<em class="versenr"> 24</em> kaj provizu bestojn, por sidigi Paŭlon kaj
         konduki lin sendanĝere al Felikso, la provincestro.<em class="versenr"> 25</em> Kaj li
         skribis leteron laŭ jena formo:
      </p>
      <p class="p"><em class="versenr"> 26</em> Klaŭdio Lisias al lia ekscelenco Felikso, la provincestro,
         saluton.<em class="versenr"> 27</em> Ĉi tiu viro estis kaptita de la Judoj, kaj ili volis
         mortigi lin; sed mi alvenis kun la soldataro kaj forsavis lin,
         sciiĝinte, ke li estas Romano.<em class="versenr"> 28</em> Kaj dezirante scii la kaŭzon,
         pro kio ili lin akuzas, mi lin enkondukis en ilian sinedrion;<em class="versenr"> 29</em> kaj mi trovis lin akuzata pri demandoj rilatantaj al ilia leĝo,
         sed havanta nenian akuzon meritantan morton aŭ katenojn.<em class="versenr"> 30</em> Kaj
         ĉar oni montris al mi, ke estos konspiro kontraŭ la viro, mi tuj
         sendis lin al vi, ordonante ankaŭ, ke liaj akuzantoj atestu
         kontraŭ li antaŭ vi.
      </p>
      <p class="p"><em class="versenr"> 31</em> Tial la soldatoj, kiel estis ordonite al ili, prenis Paŭlon
         kaj kondukis lin nokte al Antipatris.<em class="versenr"> 32</em> Kaj en la sekvanta tago
         ili lasis la rajdistojn iri kun li, kaj ili ekiris returne al la
         fortikaĵo;<em class="versenr"> 33</em> sed tiuj, enirinte en Cezarean kaj transdoninte la
         leteron al la provincestro, enkondukis ankaŭ Paŭlon antaŭ lin.<em class="versenr"> 34</em> Kaj kiam li ĝin legis, li demandis, el kiu provinco li venas; kaj
         kiam li sciiĝis, ke li estas el Kilikio,<em class="versenr"> 35</em> li diris: Mi
         aŭskultos vian proceson, kiam viaj akuzantoj ankaŭ ĉeestos; kaj
         li ordonis, ke oni gardu lin en la palaco de Herodo.
      </p>
      <div class="dist_chapter"></div>
      <h3 class="chapternr">24</h3>
      <p class="first_p">Kaj post kvin tagoj la ĉefpastro Ananias malsupreniris tien kun
         kelkaj pliaĝuloj, kaj unu advokato, nomata Tertulo; kaj ili faris
         denuncon antaŭ la provincestro kontraŭ Paŭlo.<em class="versenr"> 2</em> Kaj kiam ĉi tiu
         estas vokita, Tertulo komencis akuzi lin, dirante:
      </p>
      <p class="p">Ĉar ni ĝuadas grandan trankvilecon per vi, kaj malbonaĵoj estas
         ĝustigitaj por ĉi tiu nacio per via antaŭzorgeco,<em class="versenr"> 3</em> ni akceptas
         tion, ĉiel kaj ĉie, plej nobla Felikso, kun plena dankemeco.<em class="versenr"> 4</em> Sed (por ke mi vin ne tro tedu) mi vin petegas aŭskulti nin
         mallonge, laŭ via bonkoreco.<em class="versenr"> 5</em> Ĉar ni trovis ĉi tiun viron
         pestulo, kaj incitanta al ribelado inter ĉiuj Judoj tra la tuta
         mondo, kaj ĉefo de la Nazaretana sekto;<em class="versenr"> 6</em> li provis ankaŭ profani
         la templon; kaj ni arestis lin kaj volis juĝi lin laŭ nia leĝo.<em class="versenr"> 7</em> Sed la ĉefkapitano Lisias venis, kaj per granda perforto
         forprenis lin el niaj manoj,<em class="versenr"> 8</em> kaj ordonis al liaj akuzantoj veni
         antaŭ vin; kaj nun, ekzamenante lin, vi mem povos certiĝi pri
         ĉio, pro kio ni lin akuzas.<em class="versenr"> 9</em> Kaj la Judoj ankaŭ konsentis,
         dirante, ke ĉi tio estas vera.
      </p>
      <p class="p"><em class="versenr"> 10</em> Tiam Paŭlo, kiam la provincestro signis, ke li parolu,
         respondis:
      </p>
      <p class="p">Sciante, ke jam de multaj jaroj vi estas juĝisto por ĉi tiu
         nacio, mi des pli volonte min defendas;<em class="versenr"> 11</em> ĉar vi povas certiĝi,
         ke pasis ne pli ol dek du tagoj, de kiam mi supreniris al
         Jerusalem, por adorkliniĝi;<em class="versenr"> 12</em> kaj ili ne trovis min disputanta
         kun iu aŭ incitanta la popolon en la templo, nek en la sinagogoj,
         nek en la urbo.<em class="versenr"> 13</em> Kaj ili ne povas pruvi la aferojn, pri kiuj
         ili nun akuzas min.<em class="versenr"> 14</em> Sed mi konfesas al vi jenon: ke laŭ tiu
         Vojo, kiun ili nomas sekto, mi adoras la Dion de miaj patroj,
         kredante ĉion, kio estas laŭ la leĝo, kaj ĉion skribitan en la
         profetoj;<em class="versenr"> 15</em> kaj mi havas tiun esperon al Dio, kiun ili mem ankaŭ
         akceptas, ke estos iam releviĝo de la justuloj kaj de la
         maljustuloj.<em class="versenr"> 16</em> En ĉi tio ankaŭ mi min ekzercadas, havi ĉiam
         konsciencon neriproĉeblan antaŭ Dio kaj homoj.<em class="versenr"> 17</em> Kaj post multe
         da jaroj mi alvenis, por alporti al mia nacio almozojn kaj
         oferojn;<em class="versenr"> 18</em> ĉe tiaj okupoj ili trovis min sanktigitan en la
         templo, ne kun homamaso, nek kun tumulto; sed ĉeestis iuj Judoj
         el Azio,<em class="versenr"> 19</em> kiuj devus esti ĉi tie antaŭ vi kaj fari akuzon, se
         ili havus ion kontraŭ mi.<em class="versenr"> 20</em> Alie ĉi tiuj mem diru, kian
         malbonfaron ili trovis en mi, kiam mi staris antaŭ la sinedrio,<em class="versenr"> 21</em> krom eble pri unu vorto, kiun mi jene kriis, starante inter
         ili: Pri la releviĝo de la mortintoj mi estas juĝata de vi
         hodiaŭ.
      </p>
      <p class="p"><em class="versenr"> 22</em> Sed Felikso, konante iom precize la Vojon, prokrastis rilate
         ilin, kaj diris: Kiam alvenos la ĉefkapitano Lisias, tiam mi
         decidos vian aferon.<em class="versenr"> 23</em> Kaj li ordonis al la centestro gardi
         Paŭlon kun malsevereco, kaj ne malpermesi al iu ajn el liaj
         amikoj lin viziti kaj helpi.
      </p>
      <p class="p"><em class="versenr"> 24</em> Kaj post kelke da tagoj, Felikso venis kun sia edzino Drusila,
         kiu estis Judino, kaj li venigis al si Paŭlon kaj aŭskultis lin
         pri la fido al Kristo Jesuo.<em class="versenr"> 25</em> Kaj dum Paŭlo rezonis pri
         justeco, sinregado, kaj la juĝo estonta, Felikso timiĝis, kaj
         respondis: La nunan fojon foriru; kiam mi havos oportunan tempon,
         mi alvokos vin al mi.<em class="versenr"> 26</em> Li ankaŭ esperis, ke mono estos donita
         de Paŭlo al li, por ke li lin liberigu; tial li des pli ofte
         venigis Paŭlon kaj interparoladis kun li.<em class="versenr"> 27</em> Sed post du jaroj
         Felikso estis anstataŭita de Porcio Festo; kaj Felikso, dezirante
         akiri favoron ĉe la Judoj, lasis Paŭlon ligita.
      </p>
      <div class="dist_chapter"></div>
      <h3 class="chapternr">25</h3>
      <p class="first_p">Festo do, veninte en la provincon, post tri tagoj supreniris de
         Cezarea al Jerusalem.<em class="versenr"> 2</em> Kaj la ĉefpastro kaj la ĉefoj de la Judoj
         faris denuncon al li kontraŭ Paŭlo, kaj lin instigis,<em class="versenr"> 3</em> petante
         de li favoron kontraŭ Paŭlo, ke li venigu lin al Jerusalem; ĉar
         ili aranĝis embuskon, por mortigi lin sur la vojo.<em class="versenr"> 4</em> Tamen Festo
         respondis, ke Paŭlo estas gardata en Cezarea, kaj ke li mem
         baldaŭ iros tien.<em class="versenr"> 5</em> Tial, li diris, la eminentuloj el vi tien iru
         kun mi, kaj se estas io krima en la viro, ili lin akuzu.
      </p>
      <p class="p"><em class="versenr"> 6</em> Kaj restinte inter ili ne pli ol ok aŭ dek tagojn, li iris al
         Cezarea; kaj en la sekvanta tago li sidiĝis sur la tribunala
         seĝo, kaj ordonis, ke oni alkonduku Paŭlon.<em class="versenr"> 7</em> Kaj kiam li
         alestis, la Judoj, kiuj malsupreniris de Jerusalem, staris
         ĉirkaŭe, akuzante lin pri multaj kaj gravaj kulpoj, kiujn ili ne
         povis pruvi;<em class="versenr"> 8</em> tiam Paŭlo responde pledis: Nek kontraŭ la leĝo de
         la Judoj, nek kontraŭ la templo, nek kontraŭ Cezaro mi iamaniere
         ofendis.<em class="versenr"> 9</em> Sed Festo, dezirante akiri favoron ĉe la Judoj,
         respondis al Paŭlo, dirante: Ĉu vi volas supreniri al Jerusalem,
         kaj tie esti juĝata antaŭ mi pri ĉi tiuj aferoj?<em class="versenr"> 10</em> Sed Paŭlo
         diris: Mi staras antaŭ la tribunalo de Cezaro, kie mi devas esti
         juĝata; kontraŭ la Judoj mi faris nenian malbonon, kiel ankaŭ vi
         tre bone scias.<em class="versenr"> 11</em> Se do mi estas krimulo, kaj faris ion
         meritantan morton, mi ne rifuzas morti; sed se estas vera nenio
         el tiuj aferoj, pri kiuj ili min akuzas, neniu povas cedi min al
         ili. Mi apelacias al Cezaro.<em class="versenr"> 12</em> Tiam Festo, kunparolinte kun la
         konsilantaro, respondis: Vi apelaciis al Cezaro; al Cezaro vi
         devos iri.
      </p>
      <p class="p"><em class="versenr"> 13</em> Kaj post paso de kelke da tagoj, la reĝo Agripo kaj Bernike
         venis al Cezarea kaj salutis Feston.<em class="versenr"> 14</em> Kaj dum ili restis tie
         multajn tagojn, Festo montris al la reĝo la aferon de Paŭlo,
         dirante: Felikso lasis katenita unu viron,<em class="versenr"> 15</em> pri kiu, kiam mi
         estis en Jerusalem, la ĉefpastro kaj pliaĝuloj de la Judoj
         sciigis min, postulante juĝon kontraŭ li.<em class="versenr"> 16</em> Al ili mi respondis,
         ke ĉe la Romanoj ne estas moro transdoni iun al morto, antaŭ ol
         la akuzito havos la akuzantojn vizaĝon kontraŭ vizaĝo, kaj
         ricevos permeson defendi sin pri la akuzo.<em class="versenr"> 17</em> Kiam do ili
         kunvenis ĉi tien, mi faris nenian prokraston, sed en la sekvanta
         tago mi sidiĝis sur la tribunala seĝo kaj ordonis alkonduki la
         viron.<em class="versenr"> 18</em> La akuzantoj, stariĝinte, prezentis pri li nenian
         kulpigon tian, kian mi atendis,<em class="versenr"> 19</em> sed havis kelkajn demandojn
         kontraŭ li pri sia propra religio, kaj pri unu Jesuo, kiu mortis,
         kaj pri kiu Paŭlo asertis, ke li vivas.<em class="versenr"> 20</em> Kaj mi, en embaraso,
         kiel fari ekzamenon pri tio, demandis, ĉu li volas iri al
         Jerusalem kaj tie esti juĝata koncerne tiun aferon.<em class="versenr"> 21</em> Sed kiam
         Paŭlo apelaciis, ke li estu rezervata por la decido de lia
         Imperiestra Moŝto, mi ordonis gardi lin, ĝis mi povos lin sendi
         al Cezaro.<em class="versenr"> 22</em> Kaj Agripo diris al Festo: Volonte ankaŭ mi
         aŭskultus tiun viron. Morgaŭ, li diris, vi lin aŭskultos.
      </p>
      <p class="p"><em class="versenr"> 23</em> Tial en la sekvanta tago, kiam venis Agripo kaj Bernike kun
         grandioza parado, kaj ili eniris en la aŭditorion kun la
         ĉefkapitanoj kaj la eminentuloj el la urbo, Festo ordonis, kaj
         oni enkondukis Paŭlon.<em class="versenr"> 24</em> Kaj Festo diris: Reĝo Agripo, kaj ĉiuj
         viroj, kiuj ĉeestas kun ni, vi vidas ĉi tiun, pri kiu la tuta
         amaso de la Judoj instigis min en Jerusalem kaj ankaŭ ĉi tie,
         kriante, ke ne decas, ke li vivu plu.<em class="versenr"> 25</em> Sed mi trovis, ke li ne
         faris ion meritantan morton; kaj ĉar li mem apelaciis al lia
         Imperiestra Moŝto, mi decidis sendi lin.<em class="versenr"> 26</em> Sed pri li mi havas
         nenion precizan por skribi al mia sinjoro. Tial mi elkondukis lin
         antaŭ vin ĉiujn, kaj precipe antaŭ vin, reĝo Agripo, por ke post
         ekzameno mi havu ion por skribi.<em class="versenr"> 27</em> Ĉar ŝajnas al mi senracie,
         sendi arestiton, kaj ne klarigi la akuzojn kontraŭ li metitajn.
      </p>
      <div class="dist_chapter"></div>
      <h3 class="chapternr">26</h3>
      <p class="first_p">Kaj Agripo diris al Paŭlo: Estas permesate al vi paroli por vi
         mem. Tiam Paŭlo, etendinte sian manon, responde pledis:
      </p>
      <p class="p"><em class="versenr"> 2</em> Mi min trovas feliĉa, reĝo Agripo, ke mi respondos antaŭ vi
         hodiaŭ rilate ĉion, pri kio mi estas akuzita de la Judoj;<em class="versenr"> 3</em> precipe ĉar vi estas klera pri ĉiuj moroj kaj demandoj, kiuj
         ekzistas ĉe la Judoj; tial mi petegas vin aŭskulti min pacience.<em class="versenr"> 4</em> Mian vivmanieron de post mia juneco, kiu estis de la komenco en
         mia nacio, en Jerusalem, ĉiuj Judoj scias,<em class="versenr"> 5</em> konante min jam
         longe, kaj sciante (se ili volus atesti), ke laŭ la plej severa
         sekto de nia religio mi vivis Fariseo.<em class="versenr"> 6</em> Kaj nun mi staras ĉi tie
         juĝota pro la espero de la promeso farita de Dio al niaj patroj,<em class="versenr"> 7</em> al kiu promeso niaj dek du triboj, fervore servante Dion nokte
         kaj tage, esperas atingi. Kaj pri tiu espero mi estas akuzita de
         la Judoj, ho reĝo!<em class="versenr"> 8</em> Kial oni ĉe vi opinias nekredinde, ke Dio
         levos la mortintojn?<em class="versenr"> 9</em> Mi mem ja pensis en mi, ke mi devas fari
         multajn agojn kontraŭ la nomo de Jesuo, la Nazaretano.<em class="versenr"> 10</em> Kaj
         tion mi ankaŭ faris en Jerusalem; kaj multajn el la sanktuloj en
         karcerojn mi enŝlosis, ricevinte de la ĉefpastroj la aŭtoritaton,
         kaj ĉe ilia mortigado mi ilin per voĉdono kondamnis.<em class="versenr"> 11</em> Kaj
         punante ilin tre ofte en ĉiuj sinagogoj, mi penis devigi ilin
         blasfemi; kaj forte furiozante kontraŭ ili, mi persekutis ilin eĉ
         ĝis fremdaj urboj.<em class="versenr"> 12</em> Por tiaj celoj vojaĝante al Damasko kun
         aŭtoritato kaj komisio de la ĉefpastroj,<em class="versenr"> 13</em> mi vidis tagmeze, ho
         reĝo, sur la vojo lumon el la ĉielo, superantan la helecon de la
         suno, brilantan ĉirkaŭ mi kaj miaj kunvojaĝantoj.<em class="versenr"> 14</em> Kaj kiam ni
         ĉiuj falis sur la teron, mi aŭdis voĉon, dirantan al mi en la
         Hebrea lingvo: Saŭlo, Saŭlo, kial vi min persekutas? estas
         malfacile por vi piedbati kontraŭ la pikiloj.<em class="versenr"> 15</em> Kaj mi diris:
         Kiu vi estas, Sinjoro? Kaj la Sinjoro diris: Mi estas Jesuo, kiun
         vi persekutas.<em class="versenr"> 16</em> Sed leviĝu, kaj stariĝu sur viaj piedoj; ĉar
         por tio mi aperis al vi, por difini vin kiel servanton al mi kaj
         atestanton pri la cirkonstancoj, en kiuj vi jam vidis min, kaj
         ankaŭ en kiuj mi poste aperos al vi;<em class="versenr"> 17</em> liberigante vin de la
         popolo kaj de la nacianoj, al kiuj mi vin sendas,<em class="versenr"> 18</em> por malfermi
         iliajn okulojn, ke ili sin turnu de mallumo al lumo, kaj de la
         aŭtoritato de Satano al Dio, por ke ili ricevu pardonon de pekoj,
         kaj heredaĵon inter tiuj, kiuj sanktiĝis per fido al mi.<em class="versenr"> 19</em> Tial,
         ho reĝo Agripo, mi ne iĝis malobeema al la ĉiela vizio;<em class="versenr"> 20</em> sed
         proklamis unue al la Damaskanoj, kaj en Jerusalem, kaj tra la
         tuta regiono de Judujo, kaj ankaŭ al la nacianoj, ke ili pentu
         kaj sin turnu al Dio, farante farojn indajn je pento.<em class="versenr"> 21</em> Pro ĉi
         tio la Judoj kaptis min en la templo kaj celis mortigi min.<em class="versenr"> 22</em> Ricevinte do la helpon, kiu estas de Dio, mi staras ĝis la nuna
         tago, atestante al malgranduloj kaj granduloj, dirante nenion
         krom tio, kion la profetoj kaj Moseo anoncis kiel venontan:<em class="versenr"> 23</em> ke
         la Kristo devas suferi, kaj ke li unua per la revivigado de
         mortintoj proklamos lumon al la popolo kaj al la nacianoj.
      </p>
      <p class="p"><em class="versenr"> 24</em> Kaj dum li tiel pledis, Festo diris per laŭta voĉo: Paŭlo, vi
         frenezas; multe da studado vin frenezigas.<em class="versenr"> 25</em> Sed Paŭlo diris: Mi
         ne frenezas, plej nobla Festo, sed mi malkaŝe parolas vortojn de
         vero kaj prudento.<em class="versenr"> 26</em> Ĉar tiujn aferojn tre bone scias la reĝo,
         al kiu mi parolas maltime; ĉar mi konvinkiĝis, ke nenio el ĉi tio
         estas kaŝita for de li, ĉar ĉi tio ne estas farita en angulo.<em class="versenr"> 27</em> Reĝo Agripo, ĉu vi kredas la profetojn? mi ja scias, ke vi
         kredas.<em class="versenr"> 28</em> Kaj Agripo diris al Paŭlo: En mallonga tempo vi
         konvinkos min fariĝi Kristano.<em class="versenr"> 29</em> Kaj Paŭlo diris: Mi volus preĝi
         al Dio, ke, ĉu en mallonga aŭ en longa, ne nur vi, sed ankaŭ
         ĉiuj, kiuj aŭskultas min hodiaŭ, fariĝu tiaj, kia mi estas, krom
         ĉi tiuj katenoj.
      </p>
      <p class="p"><em class="versenr"> 30</em> Kaj stariĝis la reĝo kaj la provincestro kaj Bernike kaj la
         kunsidantoj;<em class="versenr"> 31</em> kaj apartiĝinte, ili parolis inter si, dirante:
         Tiu viro faris nenion meritantan morton aŭ katenojn.<em class="versenr"> 32</em> Kaj
         Agripo diris al Festo: Tiu viro povus esti tuj liberigita, se li
         ne apelacius al Cezaro.
      </p>
      <div class="dist_chapter"></div>
      <h3 class="chapternr">27</h3>
      <p class="first_p">Kaj kiam estis decidite, ke ni ŝipiru al Italujo, oni
         transdonis Paŭlon kaj kelkajn aliajn malliberulojn al centestro,
         nomata Julio, el la Aŭgusta kohorto.<em class="versenr"> 2</em> Kaj enirinte en ŝipon el
         Adramitio, veturontan al la lokoj ĉe la marbordo de Azio, ni
         ekveturis sur la maron, havante kun ni Aristarĥon, Makedonon el
         Tesaloniko.<em class="versenr"> 3</em> Kaj la sekvantan tagon ni vizitis Cidonon; kaj
         Julio kondutis afable rilate Paŭlon, kaj permesis al li iri al
         siaj amikoj kaj refreŝiĝi.<em class="versenr"> 4</em> Kaj irinte de tie sur la maron, ni
         preterveturis sub la ŝirmo de Kipro, ĉar la ventoj estis
         kontraŭaj.<em class="versenr"> 5</em> Kaj transveturinte la maron apud Kilikio kaj
         Pamfilio, ni alvenis al Mira en Likio.<em class="versenr"> 6</em> Kaj la centestro,
         trovinte tie ŝipon Aleksandrian veturontan al Italujo, enirigis
         nin en ĝin.<em class="versenr"> 7</em> Kaj veturante malrapide dum multe da tagoj kaj
         venkinte kun malfacileco proksime al Knido (ĉar la vento ne
         permesis al ni atingi ĝin), ni veturis sub la ŝirmo de Kreto,
         apud Salmone;<em class="versenr"> 8</em> kaj kun malfacileco veturinte preter la marbordo,
         ni alvenis al loko, nomata Belaj Havenoj, proksime de kiu estas
         la urbo Lasaja.
      </p>
      <p class="p"><em class="versenr"> 9</em> Kaj kiam pasis multe da tempo, kaj la vojaĝo jam fariĝis
         danĝera, ĉar jam pasis la Fasto, Paŭlo avertis ilin,<em class="versenr"> 10</em> dirante
         al ili: Ho viroj, mi ekvidas, ke la vojaĝo estos kun difekto kaj
         multa perdo, ne nur de la ŝarĝo kaj de la ŝipo, sed ankaŭ de niaj
         vivoj.<em class="versenr"> 11</em> Sed la centestro atentis pli la konsilon de la
         direktilisto kaj la posedanto de la ŝipo, ol la parolon de Paŭlo.<em class="versenr"> 12</em> Kaj ĉar la haveno ne estis sufiĉe vasta, por tie travintri, la
         plimulto konsilis ŝipiri de tie, se eble ili povos atingi
         Fenikson, havenon de Kreto, kiu rigardas en la direkto al la
         nordokcidenta kaj la sudokcidenta ventoj, por tie travintri.<em class="versenr"> 13</em> Kaj kiam la suda vento blovis malpli forte, ili supozis, ke ili
         atingis sian celon, kaj levinte la ankrojn, ili preterveturis
         Kreton tre proksime.<em class="versenr"> 14</em> Sed post mallonga tempo atakis nin el ĝi
         uragana vento, kiu estas nomata Eŭrakilo;<em class="versenr"> 15</em> kaj kiam la ŝipo
         estis kaptita kaj ne povis kontraŭstari al la vento, ni cedis kaj
         estis pelataj.<em class="versenr"> 16</em> Kaj kurinte sub la ŝirma flanko de insuleto,
         nomata Kaŭda, ni kun granda klopodo apenaŭ povis savi la boaton;<em class="versenr"> 17</em> kaj suprenlevinte ĝin, oni uzis helpilojn, por subzoni la
         ŝipon; kaj timante, ke ni estos ĵetataj sur la Sirtison, oni
         mallevis la ilaron kaj tiel estis pelataj.<em class="versenr"> 18</em> Kaj kiam ni estis
         treege premataj de la ventego, la sekvantan tagon ili komencis
         elĵetadon;<em class="versenr"> 19</em> kaj la trian tagon oni elĵetis per siaj propraj
         manoj la ekipaĵon de la ŝipo.<em class="versenr"> 20</em> Kaj kiam dum multe da tagoj nek
         suno nek steloj ekbrilis sur nin, kaj uragano nemalgranda
         ĉirkaŭis nin, fine ĉia espero pri nia savo estis forprenita.<em class="versenr"> 21</em> Kaj kiam ili jam de longe nenion manĝis, Paŭlo, stariĝinte meze
         de ili, diris: Ho viroj, vi devis aŭskulti min, kaj ne ŝipiri el
         Kreto, kaj ne suferi ĉi tiun difekton kaj perdon.<em class="versenr"> 22</em> Kaj nun mi
         admonas vin esti kuraĝaj; ĉar estos neniu perdo de vivo inter vi,
         sed nur de la ŝipo.<em class="versenr"> 23</em> Ĉar en tiu nokto staris apud mi anĝelo de
         la Dio, kies mi estas kaj al kiu mi servas,<em class="versenr"> 24</em> dirante: Paŭlo, ne
         timu; vi devas stari antaŭ Cezaro; kaj jen Dio donacis al vi
         ĉiujn, kiuj marveturas kun vi.<em class="versenr"> 25</em> Tial, viroj, kuraĝu; ĉar mi
         kredas al Dio, ke la afero estos tiel, kiel estas dirite al mi.<em class="versenr"> 26</em> Tamen ni devas esti ĵetitaj sur ian insulon.
      </p>
      <p class="p"><em class="versenr"> 27</em> Sed kiam venis la dek-kvara nokto, kaj ni estis ĉirkaŭpelataj
         en la Adria maro, la maristoj eksentis ĉirkaŭ noktomezo, ke ili
         alproksimiĝas al ia lando;<em class="versenr"> 28</em> kaj sondinte, ili trovis dudek
         klaftojn; kaj post mallonga interspaco ili ree sondis, kaj trovis
         dek kvin klaftojn.<em class="versenr"> 29</em> Kaj timante, ke ni falos sur malmolajn
         lokojn, ili ĵetis kvar ankrojn el la ŝipmalantaŭo, kaj preĝis,
         ke tagiĝu.<em class="versenr"> 30</em> Kaj kiam la maristoj serĉis rimedon forkuri el la
         ŝipo, kaj jam mallevis la boaton en la maron sub preteksto, ke
         ili demetos ankrojn el la antaŭo,<em class="versenr"> 31</em> Paŭlo diris al la centestro
         kaj la soldatoj: Se ĉi tiuj ne restos en la ŝipo, vi ne povas
         saviĝi.<em class="versenr"> 32</em> Tiam la soldatoj detranĉis la ŝnurojn de la boato, kaj
         lasis ĝin defali.<em class="versenr"> 33</em> Sed ĝis venis la tagiĝo, Paŭlo petis ĉiujn,
         ke ili prenu iom da nutraĵo, kaj li diris: La nuna tago estas la
         dek-kvara, en kiu vi daŭre atendas kaj fastadas, preninte nenion.<em class="versenr"> 34</em> Tial mi petas vin preni nutraĵon, ĉar ĉi tio koncernas vian
         savon; ĉar eĉ unu haro ne pereos el la kapo al vi ĉiuj.<em class="versenr"> 35</em> Kaj
         dirinte tion kaj preninte panon, li donis dankon al Dio antaŭ
         ĉiuj; kaj dispeciginte ĝin, li komencis manĝi.<em class="versenr"> 36</em> Tiam ili ĉiuj
         kuraĝiĝis, kaj ankaŭ mem prenis nutraĵon.<em class="versenr"> 37</em> Kaj ni ĉiuj en la
         ŝipo estis ducent sepdek ses animoj.<em class="versenr"> 38</em> Kaj manĝinte ĝissate, ili
         malpezigis la ŝipon, elĵetante la tritikon en la maron.<em class="versenr"> 39</em> Kaj
         kiam plene tagiĝis, ili ne rekonis la landon; sed ili ekvidis unu
         golfeton kun sablaĵo, kaj ili konsiliĝis inter si, ĉu ili povos
         surpeli sur ĝin la ŝipon.<em class="versenr"> 40</em> Kaj forlasinte la ankrojn, ili lasis
         ilin en la maro, kaj samtempe malligis la ŝnurojn de la
         direktiloj; kaj suprenlevinte la antaŭvelon kontraŭ la vento, ili
         sin direktis al la sablaĵo.<em class="versenr"> 41</em> Sed trafinte lokon, kie du
         marmovoj sin renkontas, ili surterigis la ŝipon; kaj la antaŭo
         fiksiĝis kaj restis nemovebla, sed la malantaŭo rompiĝis de la
         forto de la ondoj.<em class="versenr"> 42</em> Kaj fariĝis intenco ĉe la soldatoj mortigi
         la malliberulojn, por ke neniu el ili elnaĝu kaj forkuru.<em class="versenr"> 43</em> Sed
         la centestro, dezirante savi Paŭlon, malhelpis ilin de tiu
         decido, kaj ordonis, ke tiuj, kiuj povas naĝi, forĵetu sin unuaj
         kaj iru al la tero;<em class="versenr"> 44</em> kaj ke la ceteraj sin savu, jen sur
         tabuloj, jen sur diversaj objektoj el la ŝipo. Kaj tiamaniere
         ĉiuj saviĝis sur la teron.
      </p>
      <div class="dist_chapter"></div>
      <h3 class="chapternr">28</h3>
      <p class="first_p">Kaj kiam ni saviĝis, tiam ni sciiĝis, ke la insulo estas nomata
         Melita.<em class="versenr"> 2</em> Kaj la barbaroj montris al ni neordinaran bonecon; ĉar
         ili ekbruligis fajron kaj akceptis nin ĉiujn pro la tiama pluvo
         kaj pro la malvarmeco.<em class="versenr"> 3</em> Sed kiam Paŭlo kolektis faskon da vergoj
         kaj metis ĝin sur la fajron, vipuro, elveninte de la varmo,
         alkroĉiĝis al lia mano.<em class="versenr"> 4</em> Kaj kiam la barbaroj vidis la beston
         pendantan de lia mano, ili diris unu al alia: Sendube ĉi tiu viro
         estas mortiginto, al kiu, kvankam li saviĝis de la maro, tamen
         Justeco ne permesas vivi.<em class="versenr"> 5</em> Sed li forskuis la beston en la
         fajron, kaj ne suferis malbonon.<em class="versenr"> 6</em> Sed ili atendis, ke li ŝvelos
         aŭ falos subite mortinta; sed longe atendinte, kaj vidinte, ke
         nenia malbono okazas al li, ili ŝanĝis sian opinion, kaj diris,
         ke li estas dio.
      </p>
      <p class="p"><em class="versenr"> 7</em> Proksime de tiu loko estis bieno, apartenanta al la estro de la
         insulo; lia nomo estis Publio; li akceptis nin kaj amike gastigis
         nin tri tagojn.<em class="versenr"> 8</em> Kaj la patro de Publio kuŝis malsana de febro
         kaj disenterio; al li Paŭlo eniris, kaj preĝis, kaj, metinte la
         manojn sur lin, sanigis lin.<em class="versenr"> 9</em> Kaj post tiu faro, ankaŭ ceteraj
         insulanoj, kiuj havis malsanojn, venis kaj estis sanigitaj;<em class="versenr"> 10</em> ĉi
         tiuj ankaŭ honoris nin per multaj honoroj; kaj kiam ni ekveturis,
         ili surŝipigis ĉion, kion ni bezonis.
      </p>
      <p class="p"><em class="versenr"> 11</em> Kaj post tri monatoj ni ekveturis en ŝipo Aleksandria, kiu
         travintris ĉe la insulo; kaj ĝia insigno estis la Ĝemeloj.<em class="versenr"> 12</em> Kaj
         albordiĝinte ĉe Sirakuso, ni restis tie tri tagojn.<em class="versenr"> 13</em> Kaj de tie
         ni ĉirkaŭiris kaj alvenis en Region; kaj post unu tago ekblovis
         suda vento, kaj la duan tagon ni venis al Puteoli,<em class="versenr"> 14</em> kie ni
         trovis fratojn kaj estis petataj resti ĉe ili sep tagojn, kaj
         tiel poste ni vojaĝis al Romo.<em class="versenr"> 15</em> Kaj de tie la fratoj, aŭdinte
         pri ni, venis al ni renkonte ĝis la Vendejo de Apio kaj la Tri
         Gastejoj; kaj vidante ilin, Paŭlo dankis Dion, kaj kuraĝiĝis.
      </p>
      <p class="p"><em class="versenr"> 16</em> Kaj kiam ni eniris en Romon, al Paŭlo estis permesate loĝi
         sola kun la soldato, kiu lin gardis.
      </p>
      <p class="p"><em class="versenr"> 17</em> Kaj post tri tagoj, li kunvokis tiujn, kiuj estis eminentuloj
         inter la Judoj; kaj kiam ili kunvenis, li diris al ili: Fratoj,
         kvankam mi faris nenion kontraŭ la popolo nek kontraŭ la moroj de
         niaj patroj, tamen mi estis transdonita kiel malliberulo el
         Jerusalem en la manojn de la Romanoj,<em class="versenr"> 18</em> kiuj, ekzameninte min,
         volis liberigi min, ĉar en mi estis nenio meritanta morton.<em class="versenr"> 19</em> Sed kiam la Judoj kontraŭparolis, tiam mi estis devigata apelacii
         al Cezaro; ne kvazaŭ mi havis ion, pri kio akuzi mian nacion.<em class="versenr"> 20</em> Pro tio do mi petis vin viziti min kaj kunparoli, ĉar pro la
         espero de Izrael mi portas ĉi tiun katenon.<em class="versenr"> 21</em> Kaj ili diris al
         li: Ni ne ricevis el Judujo leterojn pri vi, kaj neniu el la
         fratoj, alveninte, raportis aŭ parolis pri vi ion malbonan.<em class="versenr"> 22</em> Sed ni deziras aŭdi de vi, kion vi opinias; ĉar pri tiu sekto ni
         scias, ke ĉie oni kontraŭparolas al ĝi.
      </p>
      <p class="p"><em class="versenr"> 23</em> Kaj difininte tagon por li, ili grandnombre venis al li en
         lian loĝejon; kaj li faris al ili klarigon, atestante la regnon
         de Dio, kaj penante konvinki ilin pri Jesuo, el la leĝo de Moseo
         kaj el la profetoj, de mateno ĝis vespero.<em class="versenr"> 24</em> Kaj unuj kredis la
         parolitaĵojn, kaj aliaj ne kredis.<em class="versenr"> 25</em> Kaj ne konsentante inter
         si, ili foriris, post kiam Paŭlo parolis unu vorton: Bone parolis
         la Sankta Spirito per la profeto Jesaja al viaj patroj,<em class="versenr"> 26</em> dirante:
      </p>
      <p class="indent">
         <p class="verse_indent_cont">Iru al tiu popolo, kaj diru:<br>
            Aŭdante, vi aŭdos, sed ne komprenos;<br>
            Kaj vidante, vi vidos, sed ne rimarkos;
         </p>
         <p class="verse_indent"><span class="versenr_indent">27</span> <span class="versetext_indent">Ĉar la koro de tiu popolo grasiĝis,<br>
               Kaj iliaj oreloj aŭdas malklare,<br>
               Kaj siajn okulojn ili fermis,<br>
               Por ke ili ne vidu per siaj okuloj,<br>
               Kaj por ke ili ne aŭdu per siaj oreloj,<br>
               Kaj por ke ili ne komprenu per sia koro,<br>
               Kaj por ke ili ne konvertiĝu,<br>
               Kaj por ke Mi ne sanigu ilin.</span></p>
      </p>
      <p class="p"><em class="versenr"> 28</em> Certiĝu do al vi, ke ĉi tiu savado de Dio estas sendata al la
         nacianoj, kaj ili aŭskultos.<em class="versenr"> 29</em> Kaj kiam li diris tion, la Judoj
         foriris, havante inter si multe da disputado.
      </p>
      <p class="p"><em class="versenr"> 30</em> Kaj li loĝadis tutajn du jarojn en sia propra loĝejo, kaj li
         akceptis ĉiujn, kiuj eniris al li,<em class="versenr"> 31</em> predikante la regnon de
         Dio, kaj instruante la aferojn pri la Sinjoro Jesuo Kristo kun
         plena maltimo, malhelpate de neniu.
      </p>
      <hr>
      <div class="footer"><a href="libro_rom.html">AL LA ROMANOJ&nbsp;&gt;&gt;</a></div>
   </body>
</html>