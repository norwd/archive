<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>JOSUO</title>
   </head>
   <body background="../bld/papero.jpg">
      <div class="header"><span class="header_left"><a href="libro_rea.html">&lt;&lt;&nbsp;READMONO</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">JOSUO</h3>
      <div class="dist_chapter"></div>
      <h3 class="chapternr">1</h3>
      <p class="first_p">Post la morto de Moseo, servanto de la Eternulo, la Eternulo
         diris al Josuo, filo de Nun, helpanto de Moseo, jene:<em class="versenr"> 2</em> Mia
         servanto Moseo mortis; kaj nun leviĝu, transiru ĉi tiun Jordanon,
         vi kaj ĉi tiu tuta popolo, en la landon, kiun Mi donas al ili, al
         la Izraelidoj.<em class="versenr"> 3</em> Ĉiun lokon, sur kiun paŝos la plando de via
         piedo, Mi donas al vi, kiel Mi diris al Moseo.<em class="versenr"> 4</em> De la dezerto
         kaj de ĉi tiu Lebanon ĝis la granda rivero, la rivero Eŭfrato, la
         tuta lando de la Ĥetidoj, ĝis la Granda Maro okcidente, estu viaj
         limoj.<em class="versenr"> 5</em> Neniu rezistos al vi dum via tuta vivo; kiel Mi estis
         kun Moseo, tiel Mi estos kun vi; Mi ne foriros de vi kaj Mi ne
         forlasos vin.<em class="versenr"> 6</em> Estu forta kaj kuraĝa; ĉar vi ekposedigos al ĉi
         tiu popolo la landon, pri kiu Mi ĵuris al iliaj patroj, ke Mi
         donos ĝin al ili.<em class="versenr"> 7</em> Nur estu forta kaj tre kuraĝa, penante agi
         laŭ la tuta instruo, kiun donis al vi Mia servanto Moseo; ne
         dekliniĝu de ĝi dekstren nek maldekstren, por ke vi sukcesu ĉie,
         kien vi iros.<em class="versenr"> 8</em> Ĉi tiu libro de la instruo ne foriĝu de via buŝo,
         sed meditu pri ĝi tage kaj nokte, por ke vi zorge plenumu ĉion,
         kio estas skribita en ĝi; ĉar tiam vi havos feliĉon sur viaj
         vojoj, kaj tiam vi havos sukceson.<em class="versenr"> 9</em> Jen Mi ordonis al vi: estu
         forta kaj kuraĝa; ne havu teruron kaj ne timu; ĉar kun vi estas
         la Eternulo, via Dio, ĉie, kien vi iros.
      </p>
      <p class="p"><em class="versenr"> 10</em> Kaj Josuo ordonis al la oficistoj de la popolo, dirante:<em class="versenr"> 11</em> Iru tra la tendaro, kaj ordonu al la popolo, dirante: Pretigu por
         vi manĝaĵon, ĉar post tri tagoj vi transiros ĉi tiun Jordanon,
         por iri ekposedi la landon, kiun la Eternulo, via Dio, donas al
         vi kiel posedaĵon.
      </p>
      <p class="p"><em class="versenr"> 12</em> Kaj al la Rubenidoj kaj al la Gadidoj kaj al la duontribo de
         Manase, Josuo diris jene:<em class="versenr"> 13</em> Memoru la aferon, kiun ordonis al vi
         Moseo, servanto de la Eternulo, dirante: La Eternulo, via Dio,
         ripozigis vin, kaj donis al vi ĉi tiun teron;<em class="versenr"> 14</em> viaj edzinoj,
         viaj infanoj, kaj viaj brutoj restos sur la tero, kiun donis al
         vi Moseo transe de Jordan; kaj vi iru armitaj antaŭ viaj fratoj,
         ĉiuj, kiuj taŭgas por la milito, kaj helpu ilin,<em class="versenr"> 15</em> ĝis la
         Eternulo ripozigos viajn fratojn, kiel vin, kaj ili ankaŭ
         ekposedos la teron, kiun la Eternulo, via Dio, donas al ili; tiam
         vi reiros sur la teron de via posedado, kaj vi posedos ĝin, kiun
         donis al vi Moseo, servanto de la Eternulo, transe de Jordan, sur
         la flanko de sunleviĝo.<em class="versenr"> 16</em> Kaj ili respondis al Josuo, dirante:
         Ĉion, kion vi ordonis, ni faros, kaj ĉien, kien vi sendos nin, ni
         iros.<em class="versenr"> 17</em> Tute tiel, kiel ni obeis Moseon, ni obeos vin; nur la
         Eternulo, via Dio, estu kun vi, kiel Li estis kun Moseo.<em class="versenr"> 18</em> Ĉiu,
         kiu malobeos vian diron kaj ne aŭskultos viajn vortojn en ĉio,
         kion vi ordonis al li, estos mortigita. Nur estu forta kaj
         kuraĝa.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj Josuo, filo de Nun, sendis el Ŝitim du esplorrigardantojn
         sekrete, dirinte: Iru, pririgardu la landon kaj Jeriĥon. Kaj ili
         iris, kaj venis en la domon de malĉastistino, kies nomo estis
         Raĥab, kaj ili dormis tie.<em class="versenr"> 2</em> Kaj oni diris al la reĝo de Jeriĥo
         jene: Jen venis ĉi tien en la nokto viroj el la Izraelidoj, por
         esplorrigardi la landon.<em class="versenr"> 3</em> Tiam la reĝo de Jeriĥo sendis al
         Raĥab, por diri: Elirigu la virojn, kiuj venis al vi, kiuj venis
         en vian domon; ĉar por esplorrigardi la tutan landon ili venis.<em class="versenr"> 4</em> Sed la virino prenis la du virojn kaj kaŝis ilin, kaj diris:
         Efektive venis al mi la viroj, sed mi ne scias, el kie ili estas;<em class="versenr"> 5</em> kaj kiam en la mallumo oni estis fermontaj la pordegon, la
         viroj eliris; mi ne scias, kien la viroj iris; postkuru ilin
         rapide, ĉar vi kuratingos ilin.<em class="versenr"> 6</em> Sed ŝi suprenirigis ilin sur la
         tegmenton, kaj kaŝis ilin en la trunkoj de lino, kiuj kuŝis ĉe ŝi
         sur la tegmento.<em class="versenr"> 7</em> La viroj postkuris ilin en la direkto al
         Jordan ĝis la transirejo; kaj la pordegon oni fermis, post kiam
         eliris la postkurantoj.<em class="versenr"> 8</em> Kaj antaŭ ol la kaŝitoj kuŝiĝis, ŝi
         supreniris al ili sur la tegmenton,<em class="versenr"> 9</em> kaj ŝi diris al la viroj:
         Mi scias, ke la Eternulo transdonis al vi la landon kaj ke teruro
         pri vi falis sur nin kaj ke timuliĝis antaŭ vi ĉiuj loĝantoj de
         la lando;<em class="versenr"> 10</em> ĉar ni aŭdis, ke la Eternulo sekigis antaŭ vi la
         akvon de la Ruĝa Maro, kiam vi eliris el Egiptujo, kaj kiel vi
         agis kun la du reĝoj de la Amoridoj, kiuj estis transe de Jordan,
         kun Siĥon kaj kun Og, kiujn vi ekstermis.<em class="versenr"> 11</em> Ni aŭdis, kaj
         ektimis nia koro, kaj en neniu restis kuraĝo antaŭ vi; ĉar la
         Eternulo, via Dio, estas Dio en la ĉielo supre kaj sur la tero
         malsupre.<em class="versenr"> 12</em> Kaj nun ĵuru al mi per la Eternulo, ke ĉar mi faris
         favorkoraĵon al vi, tial ankaŭ vi faros favorkoraĵon al la domo
         de mia patro; kaj donu al mi signon de vereco,<em class="versenr"> 13</em> ke vi konservos
         la vivon al mia patro kaj al mia patrino kaj al miaj fratoj kaj
         al miaj fratinoj, kaj al ĉiu, kiun ili havas, kaj vi savos niajn
         animojn kontraŭ morto.<em class="versenr"> 14</em> Kaj la viroj diris al ŝi: Nia animo
         mortu anstataŭ via, se vi ne rakontos pri ĉi tiu nia afero; kaj
         kiam la Eternulo donos al ni la landon, tiam ni faros al vi
         favorkoraĵon kaj fidelaĵon.<em class="versenr"> 15</em> Kaj ŝi malsuprenigis ilin per
         ŝnuro tra la fenestro; ĉar ŝia domo estis en la muro de la urbo,
         kaj ŝi loĝis en la muro.<em class="versenr"> 16</em> Kaj ŝi diris al ili: Iru sur la
         monton, por ke ne renkontu vin la postkurantoj, kaj kaŝu vin tie
         dum tri tagoj, ĝis la postkurantoj revenos; kaj poste vi iros
         vian vojon.<em class="versenr"> 17</em> Kaj la viroj diris al ŝi: Jen kiamaniere ni estos
         liberaj de via ĵuro, per kiu vi ĵurigis nin:<em class="versenr"> 18</em> jen ni venos en
         la landon, kaj vi alligu al la fenestro la ruĝan ŝnuron, per kiu
         vi nin malsuprenigis; kaj vian patron kaj vian patrinon kaj viajn
         fratojn kaj la tutan familion de via patro kolektu al vi en la
         domon;<em class="versenr"> 19</em> kaj se iu eliros el la pordo de via domo eksteren, lia
         sango estos sur lia kapo, kaj ni estos senkulpaj; kaj pri ĉiu,
         kiu estos kun vi en la domo, lia sango estos sur nia kapo, se ies
         mano lin tuŝos.<em class="versenr"> 20</em> Sed se vi rakontos ĉi tiun nian aferon, tiam
         ni estos liberaj de via ĵuro, per kiu vi ĵurigis nin.<em class="versenr"> 21</em> Kaj ŝi
         diris: Ĝi estu, kiel vi diris. Kaj ŝi foririgis ilin, kaj ili
         iris; kaj ŝi alligis la ruĝan ŝnuron al la fenestro.<em class="versenr"> 22</em> Kaj ili
         iris, kaj venis sur la monton, kaj restis tie dum tri tagoj, ĝis
         revenis la postkurantoj. Kaj la postkurantoj serĉis sur la tuta
         vojo, kaj ne trovis.<em class="versenr"> 23</em> Tiam la du viroj iris returne, kaj
         malsupreniris de la monto, kaj transiĝis, kaj venis al Josuo,
         filo de Nun, kaj rakontis al li ĉion, kio okazis al ili.<em class="versenr"> 24</em> Kaj
         ili diris al Josuo: La Eternulo transdonis en nian manon la tutan
         landon, kaj ĉiuj loĝantoj de la lando havas timon antaŭ ni.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj Josuo leviĝis frue matene, kaj ili elmoviĝis de Ŝitim kaj
         alvenis al Jordan, li kaj ĉiuj Izraelidoj, kaj ili tradormis tie
         la nokton, antaŭ ol transiri.<em class="versenr"> 2</em> Kaj post paso de tri tagoj la
         oficistoj iris tra la tendaro,<em class="versenr"> 3</em> kaj ordonis al la popolo,
         dirante: Kiam vi ekvidos la keston de interligo de la Eternulo,
         via Dio, kaj la pastrojn Levidojn, kiuj portas ĝin, tiam ekmoviĝu
         de viaj lokoj kaj iru post ili.<em class="versenr"> 4</em> Sed inter vi kaj ĝi devas esti
         interspaco de ĉirkaŭ du mil ulnoj da mezuro; ne alproksimiĝu al
         ĝi, por ke vi sciu la vojon, laŭ kiu vi devas iri; ĉar vi ne iris
         laŭ tiu vojo antaŭe.<em class="versenr"> 5</em> Kaj Josuo diris al la popolo: Sanktigu
         vin, ĉar morgaŭ la Eternulo faros inter vi miraklojn.<em class="versenr"> 6</em> Kaj Josuo
         diris al la pastroj jene: Prenu la keston de interligo, kaj
         preteriru antaŭ la popolo. Kaj ili prenis la keston de interligo,
         kaj preteriris antaŭ la popolo.<em class="versenr"> 7</em> Kaj la Eternulo diris al Josuo:
         En ĉi tiu tago Mi komencos altigi vin antaŭ la okuloj de la tuta
         Izrael, por ke ili sciu, ke kiel Mi estis kun Moseo, tiel Mi
         estos kun vi.<em class="versenr"> 8</em> Kaj vi ordonu al la pastroj, kiuj portas la
         keston de interligo, dirante: Kiam vi venos al la rando de la
         akvo de Jordan, tiam stariĝu en Jordan.
      </p>
      <p class="p"><em class="versenr"> 9</em> Kaj Josuo diris al la Izraelidoj: Aliru ĉi tien, kaj aŭskultu
         la vortojn de la Eternulo, via Dio.<em class="versenr"> 10</em> Kaj Josuo diris: Per tio
         vi ekscios, ke la vivanta Dio estas inter vi, kaj ke Li forpelos
         de antaŭ vi la Kanaanidojn kaj la Ĥetidojn kaj la Ĥividojn kaj la
         Perizidojn kaj la Girgaŝidojn kaj la Amoridojn kaj la Jebusidojn:<em class="versenr"> 11</em> jen la kesto de interligo de la Sinjoro de la tuta tero
         transiros antaŭ vi Jordanon.<em class="versenr"> 12</em> Kaj nun prenu al vi dek du virojn
         el la triboj de Izrael, po unu viro el ĉiu tribo.<em class="versenr"> 13</em> Kaj kiam la
         plandoj de la piedoj de la pastroj, kiuj portas la keston de la
         Eternulo, la Sinjoro de la tuta tero, haltos en la akvo de
         Jordan, la akvo de Jordan detiriĝos, la akvo, kiu fluas de supre;
         kaj ĝi stariĝos, kiel unu muro.<em class="versenr"> 14</em> Kaj kiam la popolo elmoviĝis
         el siaj tendoj, por transiri Jordanon, kaj la pastroj, kiuj
         portis la keston de interligo, estis antaŭ la popolo,<em class="versenr"> 15</em> kaj kiam
         la portantoj de la kesto venis al Jordan, kaj la piedoj de la
         pastroj, kiuj portis la keston, trempiĝis en la rando de la akvo
         (kaj Jordan estis plena ĉe ĉiuj siaj bordoj dum la tuta tempo de
         rikoltado),<em class="versenr"> 16</em> tiam la akvo, kiu fluis de supre, haltis, stariĝis
         kiel unu muro, tre malproksime, ĉe la urbo Adam, kiu estas apud
         Cartan; kaj la akvo, kiu fluis al la maro de la stepo, al la Sala
         Maro, tute foriris. Kaj la popolo transiris kontraŭ Jeriĥo.<em class="versenr"> 17</em> Kaj la pastroj, kiuj portis la keston de interligo de la
         Eternulo, staris forte sur seka tero meze de Jordan, kaj la tuta
         Izrael iris trans seka tero, ĝis la tuta popolo transiris
         Jordanon.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj kiam la tuta popolo transiris Jordanon, la Eternulo diris
         al Josuo jene:<em class="versenr"> 2</em> Prenu al vi el la popolo dek du virojn, po unu
         viro el ĉiu tribo,<em class="versenr"> 3</em> kaj ordonu al ili, dirante: Prenu al vi de
         ĉi tie, el la mezo de Jordan, kie firme staris la piedoj de la
         pastroj, dek du ŝtonojn, kaj transportu ilin kun vi, kaj metu
         ilin sur la nokthaltejo, kie vi pasigos ĉi tiun nokton.<em class="versenr"> 4</em> Kaj
         Josuo alvokis la dek du virojn, kiujn li destinis el la
         Izraelidoj, po unu viro el ĉiu tribo;<em class="versenr"> 5</em> kaj Josuo diris al ili:
         Iru antaŭ la kesto de la Eternulo, via Dio, en la mezo de Jordan,
         kaj levu al vi sur vian ŝultron ĉiu po unu ŝtono, laŭ la nombro
         de la triboj de la Izraelidoj;<em class="versenr"> 6</em> por ke ĉi tio estu signo inter
         vi. Se viaj infanoj morgaŭ demandos vin, dirante: Pro kio estas
         ĉe vi ĉi tiuj ŝtonoj?<em class="versenr"> 7</em> tiam vi diros al ili: Pro tio, ke
         disflankiĝis la akvo de Jordan antaŭ la kesto de interligo de la
         Eternulo; kiam ĝi iris trans Jordanon, disflankiĝis la akvo de
         Jordan. Kaj ĉi tiuj ŝtonoj estos memorigaĵo por la Izraelidoj
         eterne.<em class="versenr"> 8</em> Kaj la Izraelidoj faris tiel, kiel ordonis Josuo; kaj
         ili prenis dek du ŝtonojn el meze de Jordan, kiel la Eternulo
         diris al Josuo, laŭ la nombro de la triboj de la Izraelidoj; kaj
         ili transportis ilin kun si al la nokthaltejo, kaj kuŝigis ilin
         tie.<em class="versenr"> 9</em> Kaj dek du ŝtonojn Josuo starigis meze de Jordan, sur la
         loko, sur kiu staris la piedoj de la pastroj, kiuj portis la
         keston de interligo; kaj ili restis tie ĝis hodiaŭ.<em class="versenr"> 10</em> Kaj la
         pastroj, kiuj portis la keston, staris meze de Jordan, ĝis
         finiĝis ĉio, kion la Eternulo ordonis al Josuo diri al la popolo,
         konforme al ĉio, kion Moseo ordonis al Josuo. Kaj la popolo
         rapide transiris.<em class="versenr"> 11</em> Kaj kiam la tuta popolo transiris, tiam
         transiris la kesto de la Eternulo kaj la pastroj antaŭ la popolo.<em class="versenr"> 12</em> Kaj la Rubenidoj kaj la Gadidoj kaj la duontribo de Manase
         transiris armitaj antaŭ la Izraelidoj, kiel diris al ili Moseo.<em class="versenr"> 13</em> Ĉirkaŭ kvardek mil armitaj militistoj transiris antaŭ la
         Eternulo por la milito, sur la stepon de Jeriĥo.<em class="versenr"> 14</em> En tiu tago
         la Eternulo altigis Josuon antaŭ la okuloj de la tuta Izrael; kaj
         ili komencis timi lin, kiel ili timis Moseon dum lia tuta vivo.
      </p>
      <p class="p"><em class="versenr"> 15</em> Kaj la Eternulo diris al Josuo jene:<em class="versenr"> 16</em> Ordonu al la pastroj,
         kiuj portas la keston de atesto, ke ili supreniru el Jordan.<em class="versenr"> 17</em> Kaj Josuo ordonis al la pastroj, dirante: Supreniru el Jordan.<em class="versenr"> 18</em> Kaj kiam la pastroj, kiuj portis la keston de interligo de la
         Eternulo, supreniris el Jordan, kaj kiam la plandoj de la pastroj
         leviĝis sur la sekan teron, la akvo de Jordan reiris al sia loko
         kaj ekfluis kiel antaŭe laŭ ĉiuj siaj bordoj.<em class="versenr"> 19</em> Kaj la popolo
         eliris el Jordan en la deka tago de la unua monato, kaj ili
         starigis sian tendaron en Gilgal, oriente de Jeriĥo.<em class="versenr"> 20</em> Kaj la
         dek du ŝtonojn, kiujn ili prenis el Jordan, Josuo starigis en
         Gilgal.<em class="versenr"> 21</em> Kaj li diris al la Izraelidoj jene: Se en la venonta
         tempo viaj filoj demandos siajn patrojn, dirante: Kion signifas
         ĉi tiuj ŝtonoj?<em class="versenr"> 22</em> tiam diru al viaj filoj jene: Sur seka tero
         Izrael transiris ĉi tiun Jordanon;<em class="versenr"> 23</em> ĉar la Eternulo, via Dio,
         elsekigis la akvon de Jordan antaŭ vi, ĝis vi transiris, kiel la
         Eternulo, via Dio, faris kun la Ruĝa Maro, kiun Li elsekigis
         antaŭ ni, ĝis ni transiris;<em class="versenr"> 24</em> por ke ĉiuj popoloj de la tero
         sciu, ke la mano de la Eternulo estas forta, kaj por ke ili timu
         la Eternulon, vian Dion, en ĉiu tempo.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Kaj kiam ĉiuj reĝoj de la Amoridoj, kiuj loĝis transe de Jordan
         okcidente, kaj ĉiuj reĝoj de la Kanaanidoj, kiuj loĝis apud la
         maro, aŭdis, ke la Eternulo elsekigis la akvon de Jordan antaŭ la
         Izraelidoj, ĝis ili transiris, tiam ektimis ilia koro, kaj ili ne
         havis plu kuraĝon antaŭ la Izraelidoj.
      </p>
      <p class="p"><em class="versenr"> 2</em> En tiu tempo la Eternulo diris al Josuo: Faru al vi ŝtonajn
         tranĉilojn, kaj cirkumcidu la Izraelidojn denove, duan fojon.<em class="versenr"> 3</em> Kaj Josuo faris al si ŝtonajn tranĉilojn, kaj cirkumcidis la
         Izraelidojn sur la monteto Aralot.<em class="versenr"> 4</em> Kaj jen estas la kaŭzo, pro
         kiu Josuo cirkumcidis: la tuta popolo, kiu eliris el Egiptujo, la
         virseksuloj, ĉiuj militkapablaj, mortis en la dezerto, sur la
         vojo, kiam ili iris el Egiptujo;<em class="versenr"> 5</em> ĉar cirkumcidita estis la tuta
         popolo, kiu eliris; sed ĉiuj, kiuj naskiĝis en la dezerto, sur la
         vojo, kiam ili iris el Egiptujo, ne estis cirkumciditaj.<em class="versenr"> 6</em> Ĉar
         dum kvardek jaroj la Izraelidoj iris en la dezerto, ĝis la tuta
         popolo militkapabla, kiu eliris el Egiptujo, elmortis, pro tio,
         ke ili ne obeis la voĉon de la Eternulo; al ili la Eternulo
         ĵuris, ke Li ne montros al ili la landon, pri kiu la Eternulo
         ĵuris al iliaj patroj, ke Li donos al ni landon, en kiu fluas
         lakto kaj mielo.<em class="versenr"> 7</em> Iliajn filojn Li starigis anstataŭ ili. Tiujn
         Josuo cirkumcidis; ĉar ili estis necirkumciditaj, ĉar oni ne
         cirkumcidis ilin dum la vojo.<em class="versenr"> 8</em> Kaj kiam estis finita la
         cirkumcidado de la tuta popolo, ili restis sur sia loko en la
         tendaro, ĝis ili resaniĝis.<em class="versenr"> 9</em> Kaj la Eternulo diris al Josuo:
         Hodiaŭ Mi derulis de vi la hontindaĵon de Egiptujo. Kaj tiu loko
         ricevis la nomon Gilgal ĝis hodiaŭ.
      </p>
      <p class="p"><em class="versenr"> 10</em> Kaj la Izraelidoj staris tendare en Gilgal, kaj faris la
         Paskon en la dek-kvara tago de la monato vespere sur la stepo de
         Jeriĥo.<em class="versenr"> 11</em> Kaj ili manĝis el la produktoj de la tero en la
         sekvanta tago post la Pasko, macojn kaj rostitajn grajnojn en la
         sama tago.<em class="versenr"> 12</em> Kaj la manao ĉesis fali en la sekvanta tago, post
         kiam ili manĝis el la produktoj de la tero; kaj la Izraelidoj ne
         plu havis manaon, sed ili manĝis la produktojn de la lando
         Kanaana en tiu jaro.
      </p>
      <p class="p"><em class="versenr"> 13</em> Kaj okazis, ke kiam Josuo estis apud Jeriĥo, li levis siajn
         okulojn, kaj ekvidis, ke jen viro staras antaŭ li kaj en sia mano
         li tenas nudigitan glavon. Kaj Josuo aliris al li, kaj diris al
         li: Ĉu vi estas nia, aŭ ĉu el niaj malamikoj?<em class="versenr"> 14</em> Kaj tiu diris:
         Ne, mi estas militestro de la Eternulo, mi nun venis. Tiam Josuo
         ĵetis sin vizaĝaltere kaj faris adoron, kaj diris al li: Kion mia
         sinjoro diros al sia sklavo?<em class="versenr"> 15</em> Kaj la militestro de la Eternulo
         diris al Josuo: Demetu viajn ŝuojn de viaj piedoj; ĉar la loko,
         sur kiu vi staras, estas sankta. Kaj Josuo faris tiel.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">(Kaj Jeriĥo estis fermita kaj ŝlosita kontraŭ la Izraelidoj;
         neniu eliris, kaj neniu eniris.)<em class="versenr"> 2</em> Kaj la Eternulo diris al
         Josuo: Vidu, Mi transdonis en vian manon Jeriĥon kaj ĝian reĝon
         kaj ĝiajn fortajn militistojn.<em class="versenr"> 3</em> Ĉirkaŭiru la urbon ĉiuj
         militistoj, ĉirkaŭiru la urbon unu fojon; tiel faru dum ses
         tagoj.<em class="versenr"> 4</em> Kaj sep pastroj portu sep trumpetojn jubileajn antaŭ la
         kesto; kaj en la sepa tago ĉirkaŭiru la urbon sep fojojn, kaj la
         pastroj sonigu per la trumpetoj.<em class="versenr"> 5</em> Kaj kiam oni ektrumpetos per
         la jubilea korno kaj vi ekaŭdos la sonadon de la trumpeto, tiam
         la tuta popolo ekkriu per laŭta voĉo; kaj la muro de la urbo
         falos malsupren, kaj la popolo eniru, ĉiu rekte antaŭen.<em class="versenr"> 6</em> Kaj
         Josuo, filo de Nun, alvokis la pastrojn, kaj diris al ili: Portu
         la keston de interligo, kaj sep pastroj portu sep jubileajn
         trumpetojn antaŭ la kesto de la Eternulo.<em class="versenr"> 7</em> Kaj li diris al la
         popolo: Iru, kaj ĉirkaŭiru la urbon, kaj la armitoj preteriru
         antaŭ la kesto de la Eternulo.<em class="versenr"> 8</em> Kaj post kiam Josuo tion diris
         al la popolo, sep pastroj, portantaj sep jubileajn trumpetojn
         antaŭ la Eternulo, ekiris kaj ektrumpetis per la trumpetoj; kaj
         la kesto de interligo de la Eternulo iris post ili.<em class="versenr"> 9</em> Kaj la
         armitoj iris antaŭ la pastroj, kiuj trumpetis per la trumpetoj,
         kaj la resto de la popolo iris post la kesto; oni iris kaj
         trumpetis per trumpetoj.<em class="versenr"> 10</em> Kaj al la popolo Josuo ordonis,
         dirante: Ne kriu, kaj ne aŭdigu vian voĉon, kaj neniu vorto eliru
         el via buŝo, ĝis la tago, kiam mi diros al vi, ke vi kriu; tiam
         vi krios.<em class="versenr"> 11</em> Kaj la kesto de la Eternulo ekiris ĉirkaŭ la urbo,
         ĉirkaŭiris ĝin unu fojon; kaj ili venis en la tendaron kaj
         tranoktis en la tendaro.
      </p>
      <p class="p"><em class="versenr"> 12</em> Kaj Josuo leviĝis frue matene, kaj la pastroj ekportis la
         keston de la Eternulo.<em class="versenr"> 13</em> Kaj la sep pastroj, kiuj portis sep
         jubileajn trumpetojn antaŭ la kesto de la Eternulo, iris kaj
         senĉese trumpetis per la trumpetoj; kaj la armitoj iris antaŭ
         ili, kaj la resto de la popolo iris post la kesto de la Eternulo,
         kaj oni senĉese trumpetis per trumpetoj.<em class="versenr"> 14</em> Kaj ili ĉirkaŭiris la
         urbon en la dua tago unu fojon, kaj revenis en la tendaron. Tiel
         oni faris dum ses tagoj.<em class="versenr"> 15</em> En la sepa tago ili leviĝis frue,
         kiam montriĝis la matena ĉielruĝo, kaj ili ĉirkaŭiris la urbon en
         la sama maniero sep fojojn; en tiu sola tago ili ĉirkaŭiris la
         urbon sep fojojn.<em class="versenr"> 16</em> Kaj ĉe la sepa fojo, kiam la pastroj
         trumpetis per la trumpetoj, Josuo diris al la popolo: Ekkriu, ĉar
         la Eternulo transdonis al vi la urbon.<em class="versenr"> 17</em> Kaj la urbo estu sub
         anatemo de la Eternulo, ĝi kaj ĉio, kio estas en ĝi; nur la
         malĉastistino Raĥab restu viva, ŝi kaj ĉiu, kiu estas kun ŝi en
         la domo; ĉar ŝi kaŝis la senditojn, kiujn ni sendis.<em class="versenr"> 18</em> Sed vi
         gardu vin kontraŭ la anatemitaĵo, por ke vi ne anatemiĝu, se vi
         prenos ion el la anatemitaĵo, kaj por ke vi ne faligu anatemon
         sur la tendaron de Izrael kaj ne malfeliĉigu ĝin.<em class="versenr"> 19</em> Kaj la tuta
         arĝento kaj oro, kaj ĉiuj vazoj kupraj kaj feraj, estu
         sanktigitaj al la Eternulo; en la trezorejon de la Eternulo ili
         venos.<em class="versenr"> 20</em> Kaj la popolo ekkriis, kaj oni ektrumpetis per
         trumpetoj. Kaj kiam la popolo ekaŭdis la sonadon de la trumpeto,
         la popolo ekkriis per laŭta voĉo; kaj la muro falis malsupren,
         kaj la popolo eniris en la urbon, ĉiu rekte antaŭen, kaj ili
         prenis la urbon.<em class="versenr"> 21</em> Kaj ili ekstermis per glavo ĉion, kio estis
         en la urbo, la virojn kaj virinojn, junulojn kaj maljunulojn,
         bovojn kaj ŝafojn kaj azenojn.<em class="versenr"> 22</em> Kaj al la du viroj, kiuj
         esplorrigardis la landon, Josuo diris: Iru en la domon de la
         malĉastistino, kaj elkonduku el tie la virinon, kaj ĉiujn, kiuj
         estas ĉe ŝi, kiel vi ĵuris al ŝi.<em class="versenr"> 23</em> Kaj la junuloj
         esplorrigardintoj iris, kaj elkondukis Raĥabon kaj ŝian patron
         kaj ŝian patrinon kaj ŝiajn fratojn, kaj ĉiujn, kiuj estis ĉe ŝi,
         kaj ŝian tutan familion ili elkondukis, kaj starigis ilin ekster
         la tendaron de Izrael.<em class="versenr"> 24</em> Kaj la urbon oni forbruligis per fajro,
         kaj ĉion, kio estis en ĝi; nur la arĝenton kaj oron kaj la
         kuprajn kaj ferajn vazojn oni donis en la trezorejon de la domo
         de la Eternulo.<em class="versenr"> 25</em> Kaj la malĉastistinon Raĥab, kaj la domon de
         ŝia patro, kaj ĉiujn, kiuj estis kun ŝi, Josuo lasis vivaj, kaj
         ŝi restis inter Izrael ĝis nun; ĉar ŝi kaŝis la senditojn, kiujn
         Josuo sendis por esplorrigardi Jeriĥon.<em class="versenr"> 26</em> Kaj en tiu tempo Josuo
         faris ĵuron, dirante: Malbenita antaŭ la Eternulo estu tiu viro,
         kiu restarigos kaj konstruos ĉi tiun urbon Jeriĥo. Sur sia
         unuenaskito li ĝin fondos, kaj sur sia plej juna filo li starigos
         ĝiajn pordegojn.<em class="versenr"> 27</em> Kaj la Eternulo estis kun Josuo, kaj li estis
         fama sur la tuta tero.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Sed la Izraelidoj pekis kontraŭ la anatemo: Aĥan, filo de
         Karmi, filo de Zabdi, filo de Zeraĥ, el la tribo de Jehuda,
         prenis el la anatemitaĵo, kaj la kolero de la Eternulo ekflamis
         kontraŭ la Izraelidoj.
      </p>
      <p class="p"><em class="versenr"> 2</em> Kaj Josuo sendis virojn el Jeriĥo al Aj, kiu estis apud Bet-Aven, 
         oriente de Bet-El, kaj li diris al ili jene: Iru kaj
         esplorrigardu la landon. Kaj la viroj iris kaj esplorrigardis
         Ajon.<em class="versenr"> 3</em> Kaj ili revenis al Josuo, kaj diris al li: Ne iru la tuta
         popolo, nur du mil aŭ tri mil viroj iru kaj venkobatu Ajon; ne
         lacigu tien la tutan popolon, ĉar ili estas malgrandnombraj.<em class="versenr"> 4</em> Kaj iris tien el la popolo ĉirkaŭ tri mil viroj; sed ili forkuris
         de antaŭ la loĝantoj de Aj.<em class="versenr"> 5</em> Kaj la loĝantoj de Aj mortigis el
         ili tridek ses homojn, kaj persekutis ilin de la pordego ĝis
         Ŝebarim, kaj venkobatis ilin sur la deklivo de la monto; kaj
         malkuraĝiĝis la koro de la popolo kaj fariĝis kiel akvo.<em class="versenr"> 6</em> Tiam
         Josuo disŝiris siajn vestojn, kaj ĵetis sin vizaĝaltere antaŭ la
         keston de la Eternulo, restante tiel ĝis la vespero, li kaj la
         plejaĝuloj de Izrael; kaj ili ŝutis polvon sur siajn kapojn.<em class="versenr"> 7</em> Kaj Josuo diris: Ho, mia Sinjoro, Eternulo, kial Vi transirigis
         ĉi tiun popolon trans Jordanon, por transdoni nin en la manon de
         la Amoridoj, por pereigi nin? ho, kial ni ne restis sur tiu
         flanko de Jordan?<em class="versenr"> 8</em> Ho, mia Sinjoro! kion mi povas diri, post
         kiam Izrael turnis sian dorson al siaj malamikoj?<em class="versenr"> 9</em> Kiam aŭdos la
         Kanaanidoj kaj ĉiuj loĝantoj de la lando, ili ĉirkaŭos nin kaj
         ekstermos nian nomon de sur la tero; kaj kion Vi faros por Via
         granda nomo?<em class="versenr"> 10</em> Tiam la Eternulo diris al Josuo: Leviĝu! por kio
         vi ĵetis vin vizaĝaltere?<em class="versenr"> 11</em> Izrael pekis, kaj ili agis kontraŭ
         Mia interligo, kiun Mi donis al ili, kaj ili prenis el la
         anatemitaĵo, kaj ŝtelis, kaj mensoge neis, kaj metis inter siajn
         vazojn.<em class="versenr"> 12</em> Tial la Izraelidoj ne povos rezisti antaŭ siaj
         malamikoj, sian dorson ili turnos al siaj malamikoj, ĉar ili
         falis sub anatemon; Mi ne estos plu kun vi, se vi ne malaperigos
         la anatemitaĵon el inter vi.<em class="versenr"> 13</em> Leviĝu, sanktigu la popolon, kaj
         diru: Sanktigu vin por morgaŭ; ĉar tiel diris la Eternulo, Dio de
         Izrael: Anatemitaĵo estas inter vi, Izrael; vi ne povos rezisti
         antaŭ viaj malamikoj, ĝis vi forigos la anatemitaĵon el inter vi.<em class="versenr"> 14</em> Kaj vi aliros matene laŭ viaj triboj; kaj la tribo, kiun
         montros la Eternulo, aliros laŭ la familioj; kaj la familio, kiun
         montros la Eternulo, aliros laŭ la domoj; kaj la domo, kiun
         montros la Eternulo, aliros laŭ apartaj homoj.<em class="versenr"> 15</em> Kaj tiun, ĉe
         kiu montriĝos la anatemitaĵo, oni forbruligu per fajro, lin kaj
         ĉion, kio apartenas al li; ĉar li agis kontraŭ la interligo de la
         Eternulo, kaj ĉar li faris malnoblaĵon en Izrael.
      </p>
      <p class="p"><em class="versenr"> 16</em> Kaj Josuo leviĝis frue matene, kaj alirigis Izraelon laŭ liaj
         triboj; kaj la montro falis sur la tribon de Jehuda.<em class="versenr"> 17</em> Kaj li
         alirigis la tribon de Jehuda, kaj la montro falis sur la familion
         de la Zeraĥidoj; kaj li alirigis la familion de la Zeraĥidoj laŭ
         apartaj homoj, kaj la montro falis sur Zabdin.<em class="versenr"> 18</em> Kaj li alirigis
         lian domon laŭ apartaj homoj, kaj la montro falis sur Aĥanon,
         filon de Karmi, filo de Zabdi, filo de Zeraĥ, el la tribo de
         Jehuda.<em class="versenr"> 19</em> Tiam Josuo diris al Aĥan: Mia filo! donu gloron al la
         Eternulo, Dio de Izrael, kaj faru al Li konfeson, kaj diru al mi,
         kion vi faris; ne kaŝu antaŭ mi.<em class="versenr"> 20</em> Kaj Aĥan respondis al Josuo,
         kaj diris: Efektive, mi pekis antaŭ la Eternulo, Dio de Izrael,
         kaj tiel kaj tiel mi faris.<em class="versenr"> 21</em> Mi vidis inter la militakiraĵo
         belan Ŝinaran mantelon, kaj ducent siklojn da arĝento, kaj unu
         stangeton da oro, havantan la pezon de kvindek sikloj, kaj mi
         ekdeziris ilin kaj prenis ilin; kaj nun ili estas kaŝitaj en la
         tero meze de mia tendo, kaj la arĝento estas sub tio.<em class="versenr"> 22</em> Kaj
         Josuo sendis senditojn, kaj ili kuris en la tendon; kaj
         montriĝis, ke tio estas kaŝita en lia tendo kaj la arĝento estas
         sub tio.<em class="versenr"> 23</em> Kaj ili prenis tion el meze de la tendo, kaj alportis
         al Josuo kaj al ĉiuj Izraelidoj, kaj elmetis tion antaŭ la
         Eternulo.<em class="versenr"> 24</em> Kaj Josuo kune kun la tuta Izrael prenis Aĥanon,
         filon de Zeraĥ, kaj la arĝenton kaj la mantelon kaj la stangeton
         da oro, kaj liajn filojn kaj liajn filinojn, kaj liajn bovojn kaj
         liajn azenojn kaj liajn ŝafojn, kaj lian tendon, kaj ĉion, kio
         apartenis al li, kaj elkondukis ilin en la valon Aĥor.<em class="versenr"> 25</em> Kaj
         Josuo diris: Pro tio, ke vi malĝojigis nin, la Eternulo
         malĝojigos vin en ĉi tiu tago. Kaj la tuta Izrael mortigis lin
         per ŝtonoj; kaj oni forbruligis ilin per fajro, kaj ĵetis sur
         ilin ŝtonojn.<em class="versenr"> 26</em> Kaj oni amasigis super li grandan amason da
         ŝtonoj, kiu restis ĝis hodiaŭ. Kaj malaperis la flama kolero de
         la Eternulo. Pro tio tiu loko havas la nomon valo Aĥor ĝis
         hodiaŭ.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj la Eternulo diris al Josuo: Ne timu, kaj ne estu malkuraĝa;
         prenu kun vi ĉiujn militistojn, kaj leviĝu kaj iru al Aj; vidu,
         Mi transdonis en vian manon la reĝon de Aj kaj lian popolon kaj
         lian urbon kaj lian landon.<em class="versenr"> 2</em> Kaj agu kun Aj kaj kun ĝia reĝo,
         kiel vi agis kun Jeriĥo kaj kun ĝia reĝo; nur ilian militakiraĵon
         kaj iliajn brutojn vi povas rabi por vi. Faru insidon malantaŭ la
         urbo.<em class="versenr"> 3</em> Kaj leviĝis Josuo kaj ĉiuj militistoj, por iri al Aj; kaj
         Josuo elektis tridek mil homojn, bonajn militistojn, kaj sendis
         ilin nokte,<em class="versenr"> 4</em> kaj ordonis al ili, dirante: Vidu, vi faros insidon
         ĉe la urbo, malantaŭ la urbo; ne tro malproksimiĝu de la urbo,
         kaj estu ĉiuj pretaj.<em class="versenr"> 5</em> Kaj mi, kaj la tuta popolo, kiu estas kun
         mi, alproksimiĝos al la urbo. Kaj kiam ili eliros kontraŭ nin,
         kiel antaŭe, ni forkuros de ili.<em class="versenr"> 6</em> Kaj ili eliros post ni, ĝis ni
         ellogos ilin el la urbo; ĉar ili diros: Ili forkuras de ni, kiel
         antaŭe. Kaj ni kuros de ili.<em class="versenr"> 7</em> Tiam vi leviĝu el la insido kaj
         ekposedu la urbon; kaj la Eternulo, via Dio, transdonos ĝin en
         vian manon.<em class="versenr"> 8</em> Kaj kiam vi okupos la urbon, ekbruligu la urbon per
         fajro; faru laŭ la diro de la Eternulo. Vidu, mi tion ordonas al
         vi.<em class="versenr"> 9</em> Kaj Josuo sendis ilin, kaj ili iris en insidejon, kaj ili
         eksidis inter Bet-El kaj Aj, okcidente de Aj. Kaj Josuo pasigis
         tiun nokton meze de la popolo.
      </p>
      <p class="p"><em class="versenr"> 10</em> Kaj Josuo leviĝis frue matene, kaj ordigis la popolon, kaj
         ekiris li kaj la plejaĝuloj de Izrael antaŭ la popolo al Aj.<em class="versenr"> 11</em> Kaj ĉiuj militistoj, kiuj estis kun li, iris, kaj alproksimiĝis,
         kaj venis antaŭ la urbon, kaj starigis sian tendaron norde de Aj;
         kaj inter ili kaj Aj estis valo.<em class="versenr"> 12</em> Kaj li prenis ĉirkaŭ kvin mil
         homojn, kaj aranĝis ilin inside inter Bet-El kaj Aj, okcidente de
         Aj.<em class="versenr"> 13</em> Kaj la popolo starigis la tutan tendaron, kiu estis norde
         de la urbo, tiel, ke ĝia fina parto estis okcidente de la urbo.
         Kaj Josuo iris en tiu nokto en la mezon de la valo.<em class="versenr"> 14</em> Kiam la
         reĝo de Aj tion ekvidis, tiam la loĝantoj de la urbo rapide
         leviĝis kaj eliris kontraŭ Izraelon milite, li kaj lia tuta
         popolo, sur difinitan lokon antaŭ la valo. Kaj li ne sciis, ke
         estas kontraŭ li insido malantaŭ la urbo.<em class="versenr"> 15</em> Kaj Josuo kaj la
         tuta Izrael ŝajnigis sin venkobatitaj de ili, kaj ekkuris en la
         direkto al la dezerto.<em class="versenr"> 16</em> Kaj ili per krio vokis la tutan
         popolon, kiu estis en la urbo, por persekuti ilin; kaj ili
         postkuris Josuon, kaj malproksimiĝis de la urbo.<em class="versenr"> 17</em> Kaj en Aj kaj
         en Bet-El restis neniu homo, kiu ne kuris post Izrael. Kaj ili
         lasis la urbon malfermita, kaj postkuris Izraelon.<em class="versenr"> 18</em> Kaj la
         Eternulo diris al Josuo: Etendu la lancon, kiu estas en via mano,
         kontraŭ Ajon; ĉar en vian manon Mi ĝin transdonos. Kaj Josuo
         etendis la lancon, kiu estis en lia mano, kontraŭ la urbon.<em class="versenr"> 19</em> Kaj la insidanoj rapide leviĝis de sia loko, kaj ekkuris, kiam li
         etendis sian manon, kaj ili venis en la urbon kaj okupis ĝin, kaj
         rapide ekbruligis la urbon per fajro.<em class="versenr"> 20</em> Kaj la loĝantoj de Aj
         ekrigardis malantaŭen, kaj vidis, ke fumo de la urbo iras al la
         ĉielo. Kaj ili ne havis lokon, kien forkuri ― nek tien nek ĉi
         tien; kaj la popolo, kiu estis kurinta al la dezerto, turniĝis
         kontraŭ la persekutantojn.<em class="versenr"> 21</em> Kaj kiam Josuo kaj la tuta Izrael
         ekvidis, ke la insidanoj okupis la urbon kaj ke leviĝas fumo de
         la urbo, ili turniĝis kaj ekbatis la loĝantojn de Aj.<em class="versenr"> 22</em> Kaj tiuj
         el la urbo eliris renkonte al ili, kaj ili troviĝis en la mezo
         inter la Izraelidoj, el kiuj unuj estis sur unu flanko kaj aliaj
         sur la dua flanko, kaj ili batis ilin tiel, ke neniu el ili
         restis kaj neniu povis forkuri.<em class="versenr"> 23</em> Kaj la reĝon de Aj oni kaptis
         vivan, kaj alkondukis lin al Josuo.<em class="versenr"> 24</em> Kaj kiam Izrael mortigis
         ĉiujn loĝantojn de Aj sur la kampo, en la dezerto, kien tiuj ilin
         postkuris, kaj ĉiuj falis de glavo ĝis plena ekstermiĝo, tiam
         ĉiuj Izraelidoj reiris en la urbon Aj kaj mortigis tie ĉiujn per
         glavo.<em class="versenr"> 25</em> Kaj la nombro de ĉiuj falintoj en tiu tago, viroj kaj
         virinoj, estis dek du mil, ĉiuj loĝantoj de Aj.<em class="versenr"> 26</em> Kaj Josuo ne
         retiris sian manon, kiun li etendis kun la lanco, ĝis estis
         ekstermitaj ĉiuj loĝantoj de Aj.<em class="versenr"> 27</em> Nur la brutojn kaj la
         militakiraĵon de tiu urbo la Izraelidoj rabis al si, laŭ la diro
         de la Eternulo, kiun Li ordonis al Josuo.<em class="versenr"> 28</em> Kaj Josuo
         forbruligis la urbon Aj, kaj faris ĝin eterna ruino, dezertaĵo
         ĝis hodiaŭ.<em class="versenr"> 29</em> Kaj la reĝon de Aj li pendigis sur arbo, kie li
         restis ĝis la vespero; kaj kiam la suno subiris, Josuo ordonis,
         kaj oni deprenis lian kadavron de la arbo, kaj ĵetis ĝin antaŭ la
         pordegon de la urbo, kaj amasigis super ĝi grandan amason da
         ŝtonoj, kiu restis ĝis hodiaŭ.
      </p>
      <p class="p"><em class="versenr"> 30</em> Tiam Josuo konstruis sur la monto Ebal altaron al la Eternulo,
         Dio de Izrael,<em class="versenr"> 31</em> kiel ordonis Moseo, servanto de la Eternulo, al
         la Izraelidoj, kiel estas skribite en la libro de instruo de
         Moseo, altaron el ŝtonoj nehakitaj, sur kiujn oni ne levis feron.
         Kaj oni alportis sur ĝi bruloferojn al la Eternulo, kaj oni buĉis
         pacoferojn.<em class="versenr"> 32</em> Kaj li skribis tie sur la ŝtonoj kopion de la
         instruo de Moseo, kiun li skribis antaŭ la Izraelidoj.<em class="versenr"> 33</em> Kaj la
         tuta Izrael kaj liaj plejaĝuloj kaj oficistoj kaj liaj juĝistoj
         staris ĉe ambaŭ flankoj de la kesto, kontraŭ la pastroj Levidoj,
         kiuj portis la keston de interligo de la Eternulo, kiel la
         fremduloj, tiel ankaŭ la indiĝenoj; duono staris kontraŭ la monto
         Gerizim, kaj la dua duono kontraŭ la monto Ebal, kiel ordonis
         antaŭe Moseo, servanto de la Eternulo, por beni la popolon.<em class="versenr"> 34</em> Kaj poste li laŭte legis ĉiujn vortojn de la instruo, la benon
         kaj la malbenon, konforme al ĉio, kio estas skribita en la libro
         de la instruo.<em class="versenr"> 35</em> El ĉio, kion ordonis Moseo, ne estis eĉ unu
         vorto, kiun ne antaŭlegis Josuo antaŭ la tuta komunumo de Izrael,
         kaj antaŭ la virinoj, infanoj, kaj fremduloj, kiuj estis inter
         ili.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj kiam aŭdis ĉiuj reĝoj, kiuj loĝis trans Jordan, sur la
         monto kaj en la valo, kaj sur la tuta bordo de la Granda Maro
         kontraŭ Lebanon, la Ĥetidoj, kaj la Amoridoj, la Kanaanidoj, la
         Perizidoj, la Ĥividoj, kaj la Jebusidoj,<em class="versenr"> 2</em> ili kolektiĝis kune,
         por militi unuanime kontraŭ Josuo kaj kontraŭ Izrael.
      </p>
      <p class="p"><em class="versenr"> 3</em> Kaj la loĝantoj de Gibeon aŭdis, kion faris Josuo al Jeriĥo kaj
         al Aj,<em class="versenr"> 4</em> kaj ili ankaŭ faris ruzaĵon: ili iris kaj provizis sin
         per manĝaĵoj, kaj metis malnovajn sakojn sur siajn azenojn kaj
         malnovajn disŝiritajn kaj flikitajn vinsakojn;<em class="versenr"> 5</em> kaj ŝuoj
         malnovaj kaj flikitaj estis sur iliaj piedoj, kaj vestoj malnovaj
         estis sur ili, kaj ilia tuta pano estis malfreŝa kaj ŝimiĝinta.<em class="versenr"> 6</em> Kaj ili iris al Josuo en la tendaron ĉe Gilgal, kaj diris al li
         kaj al la tuta Izrael: El lando malproksima ni venis; faru do kun
         ni interligon.<em class="versenr"> 7</em> Kaj la Izraelidoj diris al la Ĥividoj: Eble vi
         loĝas apude de ni; kiel do ni povas fari kun vi interligon?<em class="versenr"> 8</em> Kaj
         ili diris al Josuo: Ni estas viaj sklavoj. Kaj Josuo diris al
         ili: Kiuj vi estas? kaj el kie vi venas?<em class="versenr"> 9</em> Kaj ili diris al li:
         El lando tre malproksima venis viaj sklavoj pro la nomo de la
         Eternulo, via Dio; ĉar ni aŭdis Lian gloron, kaj ĉion, kion Li
         faris en Egiptujo,<em class="versenr"> 10</em> kaj ĉion, kion Li faris al la du reĝoj de
         la Amoridoj transe de Jordan, al Siĥon, reĝo de Ĥeŝbon, kaj al
         Og, reĝo de Baŝan, kiu loĝis en Aŝtarot.<em class="versenr"> 11</em> Kaj diris al ni niaj
         plejaĝuloj kaj ĉiuj loĝantoj de nia lando jene: Prenu en viajn
         manojn manĝaĵon por la vojo, kaj iru renkonte al ili, kaj diru al
         ili: Ni estas viaj sklavoj; faru do kun ni interligon.<em class="versenr"> 12</em> Ĉi tiu
         nia pano estis varma, kiam ni prenis ĝin provize el niaj domoj en
         la tago, en kiu ni eliris, por iri al vi; kaj nun jen ĝi
         malfreŝiĝis kaj ŝimiĝis.<em class="versenr"> 13</em> Kaj ĉi tiuj niaj felsakoj kun vino,
         kiujn ni plenigis novajn, jen ili disfendiĝis; kaj ĉi tiuj niaj
         vestoj kaj ŝuoj malnoviĝis pro la tre longa vojo.<em class="versenr"> 14</em> Tiam la
         homoj prenis iom el ilia pano, kaj la Eternulon ili ne demandis.<em class="versenr"> 15</em> Kaj Josuo faris pacon kun ili, kaj starigis interligon kun
         ili, por lasi ilin vivaj; kaj la ĉefoj de la komunumo ĵuris al
         ili.<em class="versenr"> 16</em> Sed post paso de tri tagoj, post kiam ili faris kun ili
         interligon, ili ekaŭdis, ke ili estas iliaj najbaroj kaj loĝas
         apude de ili.<em class="versenr"> 17</em> Kaj la Izraelidoj elmoviĝis, kaj venis al iliaj
         urboj en la tria tago; iliaj urboj estis Gibeon kaj Kefira kaj
         Beerot kaj Kirjat-Jearim.<em class="versenr"> 18</em> Kaj la Izraelidoj ne batis ilin, ĉar
         la estroj de la komunumo ĵuris al ili per la Eternulo, Dio de
         Izrael. Kaj la tuta komunumo ekmurmuris kontraŭ la estroj.<em class="versenr"> 19</em> Kaj
         ĉiuj estroj diris al la tuta komunumo: Ni ĵuris al ili per la
         Eternulo, Dio de Izrael, kaj nun ni ne povas tuŝi ilin;<em class="versenr"> 20</em> tion
         ni faros al ili: ni lasu ilin vivaj, por ke ne trafu nin kolero
         pro la ĵuro, kiun ni ĵuris al ili.<em class="versenr"> 21</em> Kaj la estroj diris al ili:
         Ili vivu. Kaj ili fariĝis lignohakistoj kaj akvoportistoj por la
         tuta komunumo, kiel diris al ili la estroj.<em class="versenr"> 22</em> Kaj Josuo alvokis
         ilin, kaj diris al ili jene: Kial vi nin trompis, dirante, ke vi
         estas tre malproksimaj de ni, dum vi loĝas apude de ni?<em class="versenr"> 23</em> estu
         do nun malbenitaj: ne ĉesiĝu inter vi sklavoj kaj lignohakistoj
         kaj akvoportistoj por la domo de mia Dio.<em class="versenr"> 24</em> Kaj ili respondis al
         Josuo kaj diris: Estis dirite al viaj sklavoj, ke la Eternulo,
         via Dio, promesis al Sia servanto Moseo, ke Li donos al vi la
         tutan landon kaj ekstermos antaŭ vi ĉiujn loĝantojn de la lando;
         tial ni tre ektimis antaŭ vi pri nia vivo, kaj ni faris tiun
         aferon.<em class="versenr"> 25</em> Kaj nun jen ni estas en via mano: kiel vi trovas bona
         kaj justa agi kun ni, tiel agu.<em class="versenr"> 26</em> Kaj li agis kun ili tiel: li
         savis ilin kontraŭ la manoj de la Izraelidoj, kaj ĉi tiuj ne
         mortigis ilin.<em class="versenr"> 27</em> Sed Josuo destinis al ili en tiu tago, ke ili
         estu lignohakistoj kaj akvoportistoj por la komunumo kaj por la
         altaro de la Eternulo, ĝis la nuna tago, sur la loko, kiun Li
         elektos.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Kiam Adoni-Cedek, reĝo de Jerusalem, aŭdis, ke Josuo prenis
         Ajon kaj ekstermis ĝin; ke kiel li agis kun Jeriĥo kaj kun ĝia
         reĝo, tiel li agis kun Aj kaj kun ĝia reĝo; kaj ke la loĝantoj de
         Gibeon faris pacon kun Izrael kaj restis inter ili:<em class="versenr"> 2</em> tiam ili
         tre ektimis; ĉar Gibeon estis urbo granda, kiel unu el la reĝaj
         urboj, kaj ĝi estis pli granda ol Aj, kaj ĉiuj ĝiaj loĝantoj
         estis homoj fortaj.<em class="versenr"> 3</em> Kaj Adoni-Cedek, reĝo de Jerusalem, sendis
         al Hoham, reĝo de Ĥebron, kaj al Piram, reĝo de Jarmut, kaj al
         Jafia, reĝo de Laĥiŝ, kaj al Debir, reĝo de Eglon, por diri:<em class="versenr"> 4</em> Venu al mi kaj helpu min, ke ni venkobatu Gibeonon pro tio, ke ĝi
         faris pacon kun Josuo kaj kun la Izraelidoj.<em class="versenr"> 5</em> Kaj kuniĝis kaj
         iris la kvin reĝoj de la Amoridoj, la reĝo de Jerusalem, la reĝo
         de Ĥebron, la reĝo de Jarmut, la reĝo de Laĥiŝ, la reĝo de Eglon,
         ili kaj ilia tuta militistaro; kaj ili starigis tendarojn ĉirkaŭ
         Gibeon kaj ekmilitis kontraŭ ĝi.<em class="versenr"> 6</em> Tiam la loĝantoj de Gibeon
         sendis al Josuo en la tendaron ĉe Gilgal, por diri: Ne forprenu
         viajn manojn de viaj sklavoj; venu al ni rapide kaj savu nin kaj
         helpu nin, ĉar kolektiĝis kontraŭ ni ĉiuj reĝoj de la Amoridoj,
         kiuj loĝas sur la monto.<em class="versenr"> 7</em> Kaj Josuo eliris el Gilgal, li kaj la
         tuta militistaro kun li, kaj ĉiuj militotaŭguloj.<em class="versenr"> 8</em> Kaj la
         Eternulo diris al Josuo: Ne timu ilin; ĉar en vian manon Mi
         transdonis ilin; neniu el ili povos rezisti antaŭ vi.<em class="versenr"> 9</em> Kaj Josuo
         venis al ili neatendite; la tutan nokton li iris el Gilgal.<em class="versenr"> 10</em> Kaj la Eternulo konfuzegis ilin antaŭ Izrael, kaj ĉi tiu batis
         ilin per granda venkobato en Gibeon, kaj persekutis ilin laŭ la
         vojo, kiu suprenkondukas al Bet-Ĥoron, kaj batis ilin ĝis Azeka
         kaj ĝis Makeda.<em class="versenr"> 11</em> Kaj kiam ili, forkurante de la Izraelidoj,
         estis sur la deklivo de Bet-Ĥoron, la Eternulo ĵetadis sur ilin
         grandajn ŝtonojn el la ĉielo, ĝis Azeka, kaj ili mortis; pli
         granda estis la nombro de tiuj, kiuj mortis de la ŝtonoj de
         hajlo, ol la nombro de tiuj, kiujn la Izraelidoj mortigis per la
         glavo.
      </p>
      <p class="p"><em class="versenr"> 12</em> Tiam Josuo parolis al la Eternulo en la tago, en kiu la
         Eternulo transdonis la Amoridojn al la Izraelidoj; kaj li diris
         antaŭ la ĉeestanta Izrael:
      </p>
      <p class="indent">
         <p class="verse_indent_cont">Suno, haltu super Gibeon,<br>
            Kaj luno super la valo de Ajalon.
         </p>
         <p class="verse_indent"><span class="versenr_indent">13</span> <span class="versetext_indent">Kaj la suno haltis, kaj la luno staris tiel longe,<br>
               Kiel la popolo faris venĝon al siaj malamikoj.</span></p>
      </p>
      <p class="p">Tio estas ja skribita en la libro de la Justulo. Kaj la suno
         staris meze de la ĉielo, kaj ne rapidis subiri preskaŭ dum tuta
         tago.<em class="versenr"> 14</em> Kaj nek antaŭe nek poste estis tago simila al tiu, en
         kiu la Eternulo obeis la voĉon de homo; ĉar la Eternulo batalis
         por Izrael.
      </p>
      <p class="p"><em class="versenr"> 15</em> Kaj Josuo kune kun la tuta Izrael revenis en la tendaron ĉe
         Gilgal.
      </p>
      <p class="p"><em class="versenr"> 16</em> Kaj forkuris tiuj kvin reĝoj kaj kaŝis sin en kaverno en
         Makeda.<em class="versenr"> 17</em> Kaj oni sciigis al Josuo, dirante: Estas trovitaj la
         kvin reĝoj, kaŝitaj en kaverno en Makeda.<em class="versenr"> 18</em> Tiam Josuo diris:
         Alrulu grandajn ŝtonojn al la aperturo de la kaverno, kaj starigu
         ĉe ĝi homojn, por gardi ĝin;<em class="versenr"> 19</em> sed vi ne haltu, persekutu viajn
         malamikojn kaj ekstermu iliajn malantaŭajn taĉmentojn; ne permesu
         al ili veni en iliajn urbojn; ĉar la Eternulo, via Dio,
         transdonis ilin en viajn manojn.<em class="versenr"> 20</em> Kaj kiam Josuo kaj la
         Izraelidoj finis bati ilin per tre granda venkobato ĝis preskaŭ
         plena ekstermo, kaj la restintoj el ili forkuris en la
         fortikigitajn urbojn,<em class="versenr"> 21</em> kaj la tuta popolo revenis al Josuo en
         la tendaron en Makedan sendifekta, kaj neniu movis sian langon
         kontraŭ la Izraelidojn,<em class="versenr"> 22</em> tiam Josuo diris: Malfermu la
         aperturon de la kaverno, kaj elkonduku al mi tiujn kvin reĝojn el
         la kaverno.<em class="versenr"> 23</em> Kaj oni faris tiel, kaj oni elkondukis al li tiujn
         kvin reĝojn el la kaverno: la reĝon de Jerusalem, la reĝon de
         Ĥebron, la reĝon de Jarmut, la reĝon de Laĥiŝ, la reĝon de Eglon.<em class="versenr"> 24</em> Kaj kiam oni elkondukis tiujn reĝojn al Josuo, tiam Josuo
         alvokis ĉiujn Izraelidojn, kaj diris al la estroj de la
         militistoj, kiuj iris kun li: Alproksimiĝu, metu viajn piedojn
         sur la kolojn de ĉi tiuj reĝoj; kaj ili aliris, kaj metis siajn
         piedojn sur iliajn kolojn.<em class="versenr"> 25</em> Kaj Josuo diris al ili: Ne timu kaj
         ne tremu, estu fortaj kaj kuraĝaj; ĉar tiel la Eternulo faros al
         ĉiuj viaj malamikoj, kontraŭ kiuj vi militas.<em class="versenr"> 26</em> Kaj poste Josuo
         frapis ilin, kaj mortigis ilin, kaj pendigis ilin sur kvin arboj;
         kaj ili pendis sur la arboj ĝis la vespero.<em class="versenr"> 27</em> Kaj post la subiro
         de la suno Josuo ordonis, kaj oni deprenis ilin de la arboj, kaj
         ĵetis ilin en la kavernon, en kiu ili estis kaŝintaj sin; kaj oni
         almetis al la aperturo de la kaverno grandajn ŝtonojn, kiuj
         restis ĝis la nuna tago.
      </p>
      <p class="p"><em class="versenr"> 28</em> Kaj Makedan Josuo prenis en tiu sama tago, kaj batis ĝin per
         glavo, ankaŭ ĝian reĝon; kaj li ekstermis ilin kaj ĉion vivantan,
         kio estis en ĝi; li lasis neniun restanton. Kaj li agis kun la
         reĝo de Makeda, kiel li agis kun la reĝo de Jeriĥo.
      </p>
      <p class="p"><em class="versenr"> 29</em> Kaj Josuo kune kun la tuta Izrael transiris el Makeda al
         Libna, kaj militis kontraŭ Libna.<em class="versenr"> 30</em> Kaj la Eternulo transdonis
         ankaŭ ĝin kaj ĝian reĝon en la manon de Izrael; kaj li per glavo
         batis ĝin kaj ĉion vivantan, kio estis en ĝi; li lasis en ĝi
         neniun restanton. Kaj li agis kun ĝia reĝo, kiel li agis kun la
         reĝo de Jeriĥo.
      </p>
      <p class="p"><em class="versenr"> 31</em> Kaj Josuo kune kun la tuta Izrael transiris el Libna al Laĥiŝ,
         kaj starigis tendaron ĉirkaŭ ĝi, kaj militis kontraŭ ĝi.<em class="versenr"> 32</em> Kaj
         la Eternulo transdonis Laĥiŝon en la manon de Izrael, kaj li
         prenis ĝin en la dua tago, kaj per glavo ekstermis ĝin kaj ĉion
         vivantan en ĝi, simile al ĉio, kion li faris al Libna.
      </p>
      <p class="p"><em class="versenr"> 33</em> Tiam venis Horam, reĝo de Gezer, por alporti helpon al Laĥiŝ;
         sed Josuo venkobatis lin kaj lian popolon tiel, ke li lasis al li
         neniun restanton.
      </p>
      <p class="p"><em class="versenr"> 34</em> Kaj Josuo kune kun la tuta Izrael transiris el Laĥiŝ al Eglon,
         kaj starigis tendaron ĉirkaŭ ĝi, kaj militis kontraŭ ĝi.<em class="versenr"> 35</em> Kaj
         ili prenis ĝin en tiu tago, kaj ekstermis ĝin per glavo, kaj ĉion
         vivantan en ĝi li ekstermis en tiu tago, simile al ĉio, kion li
         faris al Laĥiŝ.
      </p>
      <p class="p"><em class="versenr"> 36</em> Kaj Josuo kune kun la tuta Izrael iris el Eglon al Ĥebron, kaj
         militis kontraŭ ĝi.<em class="versenr"> 37</em> Kaj ili prenis ĝin, kaj per glavo
         ekstermis ĝin kaj ĝian reĝon kaj ĉiujn ĝiajn urbojn kaj ĉion
         vivantan, kio estis en ĝi; li lasis neniun restanton, simile al
         ĉio, kion li faris al Eglon; kaj li ekstermis ĝin, kaj ĉion, kio
         vivis en ĝi.
      </p>
      <p class="p"><em class="versenr"> 38</em> Kaj Josuo kune kun la tuta Izrael iris returne al Debir, kaj
         militis kontraŭ ĝi.<em class="versenr"> 39</em> Kaj li prenis ĝin kaj ĝian reĝon kaj ĉiujn
         ĝiajn urbojn, kaj batis ilin per glavo, kaj ekstermis ĉion
         vivantan, kio estis en ĝi; li lasis neniun restanton; kiel li
         faris al Ĥebron, tiel li faris al Debir kaj al ĝia reĝo, kaj kiel
         li faris al Libna kaj al ĝia reĝo.
      </p>
      <p class="p"><em class="versenr"> 40</em> Kaj Josuo venkobatis la tutan landon sur la monto, kaj la
         sudan kaj la malaltan kaj la deklivan, kaj ĉiujn iliajn reĝojn;
         li lasis neniun restanton, kaj li ekstermis ĉion vivantan, kiel
         ordonis la Eternulo, Dio de Izrael.<em class="versenr"> 41</em> Kaj Josuo batis ilin de
         Kadeŝ-Barnea ĝis Gaza, kaj la tutan landon Goŝen, ĝis Gibeon.<em class="versenr"> 42</em> Kaj ĉiujn tiujn reĝojn kaj iliajn landojn Josuo prenis per unu
         fojo; ĉar la Eternulo, Dio de Izrael, batalis por Izrael.<em class="versenr"> 43</em> Kaj
         Josuo kune kun la tuta Izrael revenis en la tendaron, en
         Gilgalon.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kiam tion aŭdis Jabin, reĝo de Ĥacor, li sendis al Jobab, reĝo
         de Madon, kaj al la reĝo de Ŝimron kaj al la reĝo de Aĥŝaf,<em class="versenr"> 2</em> kaj
         al la reĝoj, kiuj loĝis norde sur la monto, kaj sur la stepo sude
         de Kinerot, kaj sur la malaltaĵo, kaj en Nafot-Dor apud la maro,<em class="versenr"> 3</em> al la Kanaanidoj oriente kaj okcidente, kaj al la Amoridoj kaj
         Ĥetidoj kaj Perizidoj, kaj Jebusidoj sur la monto, kaj al la
         Ĥividoj sub Ĥermon en la lando Micpa.<em class="versenr"> 4</em> Kaj eliris ili kaj ilia
         tuta militistaro kun ili, granda nombro da homoj, kiel la sablo
         sur la bordo de la maro, kaj tre multe da ĉevaloj kaj ĉaroj.<em class="versenr"> 5</em> Kaj kuniĝis ĉiuj tiuj reĝoj, kaj venis kaj starigis siajn
         tendarojn kune apud la akvo Merom, por batali kontraŭ Izrael.<em class="versenr"> 6</em> Kaj la Eternulo diris al Josuo: Ne timu ilin, ĉar morgaŭ en ĉi
         tiu tempo Mi transdonos ilin ĉiujn mortigotajn al Izrael; iliajn
         ĉevalojn vi lamigos, kaj iliajn ĉarojn vi forbruligos per fajro.<em class="versenr"> 7</em> Kaj eliris kontraŭ ilin Josuo kune kun ĉiuj militistoj subite
         al la akvo Merom, kaj ĵetis sin sur ilin.<em class="versenr"> 8</em> Kaj la Eternulo
         transdonis ilin en la manojn de la Izraelidoj, kaj ĉi tiuj batis
         ilin, kaj persekutis ilin ĝis Granda Cidon kaj ĝis Misrefot-Maim,
         kaj ĝis la valo de Micpe oriente, kaj batis ilin tiel, ke ili
         lasis al ili neniun restanton.<em class="versenr"> 9</em> Kaj Josuo agis kun ili tiel,
         kiel diris al li la Eternulo: iliajn ĉevalojn li lamigis, kaj
         iliajn ĉarojn li forbruligis per fajro.
      </p>
      <p class="p"><em class="versenr"> 10</em> Kaj en tiu tempo Josuo iris returne, kaj prenis Ĥacoron, kaj
         ĝian reĝon li mortigis per glavo; ĉar Ĥacor antaŭe estis la ĉefa
         el ĉiuj tiuj regnoj.<em class="versenr"> 11</em> Kaj ili mortigis per glavo ĉion vivantan,
         kio estis en ĝi; ili ekstermis tiel, ke restis neniu animo; kaj
         Ĥacoron li forbruligis per fajro.<em class="versenr"> 12</em> Kaj ĉiujn urbojn de tiuj
         reĝoj kaj ĉiujn iliajn reĝojn Josuo prenis, kaj mortigis ilin per
         glavo, ekstermis ilin, kiel ordonis Moseo, servanto de la
         Eternulo.<em class="versenr"> 13</em> Sed ĉiujn urbojn, kiuj staris sur montetoj, la
         Izraelidoj ne forbruligis; nur Ĥacoron solan Josuo forbruligis.<em class="versenr"> 14</em> Kaj la tutan akireblaĵon el tiuj urboj kaj la brutojn la
         Izraelidoj rabis al si; nur ĉiujn homojn ili mortigis per glavo,
         ĝis ili ekstermis ilin, restigante neniun animon.<em class="versenr"> 15</em> Kiel la
         Eternulo ordonis al Sia servanto Moseo, tiel Moseo ordonis al
         Josuo, kaj tiel faris Josuo; li mankigis nenion el ĉio, kion la
         Eternulo ordonis al Moseo.
      </p>
      <p class="p"><em class="versenr"> 16</em> Tiamaniere Josuo prenis tiun tutan landon, la monton kaj la
         tutan sudan parton kaj la tutan landon Goŝen kaj la malaltaĵon
         kaj la stepon kaj la monton de Izrael kun ĝia bazo;<em class="versenr"> 17</em> de la
         monto Ĥalak, kiu leviĝas en la direkto al Seir, ĝis Baal-Gad en
         la valo de Lebanon, sub la monto Ĥermon; kaj ĉiujn iliajn reĝojn
         li prenis, kaj batis ilin kaj mortigis ilin.<em class="versenr"> 18</em> Dum longa tempo
         Josuo militis kontraŭ ĉiuj tiuj reĝoj.<em class="versenr"> 19</em> Ne ekzistis urbo, kiu
         faris pacon kun la Izraelidoj, krom la Ĥividoj, loĝantoj en
         Gibeon; ĉiujn ili prenis per milito.<em class="versenr"> 20</em> Ĉar de la Eternulo venis
         la obstiniĝo de ilia koro al milito kontraŭ Izrael, por ekstermi
         ilin, por ke ne estu indulgo por ili, sed por ekstermi ilin
         plene, kiel la Eternulo ordonis al Moseo.
      </p>
      <p class="p"><em class="versenr"> 21</em> Kaj en tiu tempo venis Josuo, kaj ekstermis la Anakidojn sur
         la monto, en Ĥebron, en Debir, en Anab, kaj sur la tuta monto de
         Jehuda kaj sur la monto de Izrael; kun iliaj urboj Josuo
         ekstermis ilin.<em class="versenr"> 22</em> Ne restis Anakidoj en la lando de la
         Izraelidoj; nur en Gaza, en Gat, kaj en Aŝdod ili restis.<em class="versenr"> 23</em> Tiamaniere Josuo prenis la tutan landon, konforme al ĉio, kion la
         Eternulo diris al Moseo; kaj Josuo donis ĝin kiel heredan
         posedaĵon al Izrael, laŭ iliaj partoj, laŭ iliaj triboj. Kaj la
         lando trankviliĝis de milito.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj jen estas la reĝoj de la lando, kiujn venkobatis la
         Izraelidoj, kaj kies landon ili ekposedis transe de Jordan
         oriente, de la torento Arnon ĝis la monto Ĥermon, kaj la tutan
         stepon en la oriento:<em class="versenr"> 2</em> Siĥon, reĝo de la Amoridoj, kiu loĝis en
         Ĥeŝbon, kaj regis de Aroer, kiu troviĝas sur la bordo de la
         torento Arnon, la mezon de la valo, kaj duonon de Gilead, ĝis la
         torento Jabok, limo de la Amonidoj;<em class="versenr"> 3</em> kaj la stepon ĝis la maro
         Kinerot, oriente, kaj ĝis la maro de la stepo, la Sala Maro,
         oriente en la direkto al Bet-Jeŝimot, kaj sude la bazon de la
         deklivo de Pisga;<em class="versenr"> 4</em> kaj la regiono de Og, reĝo de Baŝan, restinto
         el la Rafaidoj, kiu loĝis en Aŝtarot kaj Edrei,<em class="versenr"> 5</em> kaj regis la
         monton Ĥermon kaj Salĥan kaj la tutan Baŝanon ĝis la limo de la
         Geŝuridoj kaj Maaĥatidoj, kaj duonon de Gilead ĝis la limo de
         Siĥon, reĝo de Ĥeŝbon.<em class="versenr"> 6</em> Moseo, servanto de la Eternulo, kaj la
         Izraelidoj venkobatis ilin; kaj Moseo, servanto de la Eternulo,
         donis la landon kiel posedaĵon al la Rubenidoj kaj al la Gadidoj
         kaj al la duontribo de Manase.
      </p>
      <p class="p"><em class="versenr"> 7</em> Kaj jen estas la reĝoj de la lando, kiujn venkobatis Josuo kaj
         la Izraelidoj transe de Jordan, okcidente, de Baal-Gad en la valo
         de Lebanon, ĝis la monto Ĥalak, kiu leviĝas en la direkto al
         Seir; kaj Josuo donis ĝin al la triboj de Izrael kiel posedaĵon
         laŭ iliaj partoj;<em class="versenr"> 8</em> sur la monto kaj sur la malaltaĵo kaj en la
         stepo kaj sur la deklivoj kaj en la dezerto kaj sude, la Ĥetidoj,
         la Amoridoj, kaj la Kanaanidoj, la Perizidoj, la Ĥividoj, kaj la
         Jebusidoj:<em class="versenr"> 9</em> la reĝo de Jeriĥo, unu; la reĝo de Aj, kiu estas
         flanke de Bet-El, unu;<em class="versenr"> 10</em> la reĝo de Jerusalem, unu; la reĝo de
         Ĥebron, unu;<em class="versenr"> 11</em> la reĝo de Jarmut, unu; la reĝo de Laĥiŝ, unu;<em class="versenr"> 12</em> la reĝo de Eglon, unu; la reĝo de Gezer, unu;<em class="versenr"> 13</em> la reĝo de
         Debir, unu; la reĝo de Geder, unu;<em class="versenr"> 14</em> la reĝo de Ĥorma, unu; la
         reĝo de Arad, unu;<em class="versenr"> 15</em> la reĝo de Libna, unu; la reĝo de Adulam,
         unu;<em class="versenr"> 16</em> la reĝo de Makeda, unu; la reĝo de Bet-El, unu;<em class="versenr"> 17</em> la
         reĝo de Tapuaĥ, unu; la reĝo de Ĥefer, unu;<em class="versenr"> 18</em> la reĝo de Afek,
         unu; la reĝo de Laŝaron, unu;<em class="versenr"> 19</em> la reĝo de Madon, unu; la reĝo
         de Ĥacor, unu;<em class="versenr"> 20</em> la reĝo de Ŝimron-Meron, unu; la reĝo de Aĥŝaf,
         unu;<em class="versenr"> 21</em> la reĝo de Taanaĥ, unu; la reĝo de Megido, unu;<em class="versenr"> 22</em> la
         reĝo de Kedeŝ, unu; la reĝo de Jokneam ĉe Karmel, unu;<em class="versenr"> 23</em> la reĝo
         de Dor en Nafot-Dor, unu; la reĝo de la popoloj en Gilgal, unu;<em class="versenr"> 24</em> la reĝo de Tirca, unu. La nombro de ĉiuj reĝoj estis tridek
         unu.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Josuo maljuniĝis, atingis profundan aĝon, kaj la Eternulo diris
         al li: Vi maljuniĝis, atingis profundan aĝon, kaj da tero restas
         ankoraŭ tre multe por ekposedi.<em class="versenr"> 2</em> Jen estas la tero, kiu restas:
         ĉiuj regionoj de la Filiŝtoj, kaj la tuta lando de la Geŝuridoj;<em class="versenr"> 3</em> komencante de Ŝiĥor, kiu estas antaŭ Egiptujo, ĝis la limoj de
         Ekron norde, kiu estas alkalkulata al la lando de la Kanaanidoj;
         kvin regantoj Filiŝtaj: de Gaza, kaj de Aŝdod, de Aŝkelon, de
         Gat, kaj de Ekron;<em class="versenr"> 4</em> kaj la Avidoj sude; la tuta lando de la
         Kanaanidoj, kaj Meara de la Cidonanoj, ĝis Afek, ĝis la limoj de
         la Amoridoj;<em class="versenr"> 5</em> kaj la lando de la Gebalanoj, kaj la tuta Lebanon
         oriente de Baal-Gad, sub la monto Ĥermon, ĝis Ĥamat;<em class="versenr"> 6</em> ĉiuj
         loĝantoj de la montoj, de Lebanon ĝis Misrefot-Maim, ĉiuj
         Cidonanoj. Mi forpelos ilin de antaŭ la Izraelidoj; dividu ĉion
         kiel partojn heredajn por Izrael, kiel Mi ordonis al vi.<em class="versenr"> 7</em> Kaj
         nun dividu ĉi tiun landon en heredajn partojn por la naŭ triboj
         kaj por la duontribo de Manase.<em class="versenr"> 8</em> Kun ĉi tiu tribo la Rubenidoj
         kaj la Gadidoj prenis sian heredan parton, kiun donis al ili
         Moseo transe de Jordan oriente, kiel donis al ili Moseo, servanto
         de la Eternulo;<em class="versenr"> 9</em> de Aroer, kiu estas sur la bordo de la torento
         Arnon, kaj la urbon, kiu estas meze de la valo, kaj la tutan
         ebenaĵon Medba ĝis Dibon;<em class="versenr"> 10</em> kaj ĉiujn urbojn de Siĥon, reĝo de
         la Amoridoj, kiu regis en Ĥeŝbon, ĝis la limo de la Amonidoj;<em class="versenr"> 11</em> kaj Gileadon, kaj la regionon de la Geŝuridoj kaj Maaĥatidoj, kaj
         la tutan monton Ĥermon, kaj la tutan Baŝanon ĝis Salĥa;<em class="versenr"> 12</em> la
         tutan regnon de Og en Baŝan, kiu regis en Aŝtarot kaj Edrei. Li
         restis el la Rafaidoj. Kaj Moseo venkobatis ilin, kaj forpelis
         ilin.<em class="versenr"> 13</em> Sed la Izraelidoj ne forpelis la Geŝuridojn kaj la
         Maaĥatidojn; kaj la Geŝuridoj kaj Maahatidoj restis inter la
         Izraelidoj ĝis nun.<em class="versenr"> 14</em> Nur al la tribo de Levi li ne donis
         heredan parton; la fajroferoj de la Eternulo, Dio de Izrael,
         estas ilia hereda parto, kiel Li diris al li.
      </p>
      <p class="p"><em class="versenr"> 15</em> Kaj Moseo donis al la tribo de la Rubenidoj laŭ iliaj
         familioj.<em class="versenr"> 16</em> Kaj ilia regiono estis de Aroer, kiu estas sur la
         bordo de la torento Arnon, kaj la urbo, kiu estas meze de la
         valo, kaj la tuta ebenaĵo ĝis Medba,<em class="versenr"> 17</em> Ĥeŝbon, kaj ĉiuj ĝiaj
         urboj, kiuj estas sur la ebenaĵo, Dibon kaj Bamot-Baal kaj Bet-Baal-Meon<em class="versenr"> 18</em> kaj Jahac kaj Kedemot kaj Mefaat<em class="versenr"> 19</em> kaj Kirjataim
         kaj Sibma kaj Ceret-Ŝaĥar sur la monto Emek<em class="versenr"> 20</em> kaj Bet-Peor kaj
         la deklivoj de Pisga kaj Bet-Jeŝimot,<em class="versenr"> 21</em> kaj ĉiuj urboj de la
         ebenaĵo, kaj la tuta regno de Siĥon, reĝo de la Amoridoj, kiu
         regis en Ĥeŝbon, kaj kiun mortigis Moseo, kiel ankaŭ la Midjanajn
         princojn Evi kaj Rekem kaj Cur kaj Ĥur kaj Reba, princojn de
         Siĥon, kiuj loĝis en la lando.<em class="versenr"> 22</em> Kaj Bileamon, filon de Beor, la
         sorĉiston, mortigis la Izraelidoj per glavo kune kun la aliaj
         mortigitoj.<em class="versenr"> 23</em> Kaj limo de la Rubenidoj estis Jordan kaj ĝia
         regiono. Tio estas la posedaĵo de la Rubenidoj laŭ iliaj
         familioj, la urboj kaj iliaj vilaĝoj.
      </p>
      <p class="p"><em class="versenr"> 24</em> Kaj Moseo donis al la tribo de Gad, al la Gadidoj, laŭ iliaj
         familioj.<em class="versenr"> 25</em> Kaj ilia regiono estis Jazer, kaj ĉiuj urboj de
         Gilead, kaj duono de la lando de la Amonidoj, ĝis Aroer, kiu
         estas antaŭ Raba;<em class="versenr"> 26</em> kaj de Ĥeŝbon ĝis Ramat-Micpe, kaj Betonim;
         kaj de Maĥanaim ĝis la limo de Debir;<em class="versenr"> 27</em> kaj en la valo, Bet-Haram kaj Bet-Nimra kaj Sukot kaj Cafon, la restaĵo de la regno
         de Siĥon, reĝo de Ĥeŝbon; limo estis Jordan ĝis la fino de la
         maro Kineret, transe de Jordan, oriente.<em class="versenr"> 28</em> Tio estas la posedaĵo
         de la Gadidoj laŭ iliaj familioj, la urboj kaj iliaj vilaĝoj.
      </p>
      <p class="p"><em class="versenr"> 29</em> Kaj Moseo donis al la duontribo de Manase; kaj tio estis por
         la duontribo de Manase laŭ iliaj familioj.<em class="versenr"> 30</em> Kaj ilia regiono
         estis: de Maĥanaim la tuta Baŝan, la tuta regno de Og, reĝo de
         Baŝan, kaj ĉiuj Vilaĝoj de Jair, kiuj estas en Baŝan, sesdek
         urboj;<em class="versenr"> 31</em> kaj duono de Gilead, kaj Aŝtarot kaj Edrei, urboj de la
         regno de Og en Baŝan, estis donitaj al la idoj de Maĥir, filo de
         Manase, al duono de la idoj de Maĥir laŭ iliaj familioj.
      </p>
      <p class="p"><em class="versenr"> 32</em> Tio estas, kion Moseo disdividis sur la stepoj de Moab, transe
         de Jordan, antaŭ Jeriĥo, oriente.<em class="versenr"> 33</em> Sed al la tribo de Levi
         Moseo ne donis posedaĵon: la Eternulo, Dio de Izrael, estas ilia
         hereda parto, kiel Li diris al ili.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Kaj jen estas, kion la Izraelidoj ekposedis en la lando
         Kanaana, kaj kion posedigis al ili la pastro Eleazar, kaj Josuo,
         filo de Nun, kaj la familiestroj de la triboj de Izrael.<em class="versenr"> 2</em> Laŭ
         loto ili donis posedaĵon, kiel ordonis la Eternulo per Moseo, al
         la naŭ triboj kaj duono.<em class="versenr"> 3</em> Ĉar Moseo donis al du triboj kaj duono
         posedaĵon transe de Jordan; kaj al la Levidoj li ne donis
         posedaĵon inter ili;<em class="versenr"> 4</em> ĉar la idoj de Jozef estis du triboj,
         Manase kaj Efraim; kaj al la Levidoj oni ne donis parton en la
         lando, sed nur urbojn por loĝado, kune kun iliaj antaŭurboj por
         iliaj brutoj kaj por ilia havo.<em class="versenr"> 5</em> Kiel la Eternulo ordonis al
         Moseo, tiel faris la Izraelidoj kaj dividis la teron.
      </p>
      <p class="p"><em class="versenr"> 6</em> Kaj aliris la idoj de Jehuda al Josuo en Gilgal, kaj diris al
         li Kaleb, filo de Jefune, Kenizido: Vi scias tion, kion la
         Eternulo diris al Moseo, la homo de Dio, pri mi kaj pri vi en
         Kadeŝ-Barnea.<em class="versenr"> 7</em> Mi havis la aĝon de kvardek jaroj, kiam Moseo,
         servanto de la Eternulo, sendis min el Kadeŝ-Barnea, por
         esplorrigardi la landon; kaj mi alportis al li raporton laŭ mia
         konscienco.<em class="versenr"> 8</em> Kaj miaj fratoj, kiuj iris kun mi, malkuraĝigis la
         koron de la popolo; sed mi obeis la Eternulon, mian Dion.<em class="versenr"> 9</em> Kaj
         Moseo ĵuris en tiu tago, dirante: La tero, sur kiu paŝis via
         piedo, estos posedaĵo por vi kaj por viaj filoj eterne, ĉar vi
         obeis la Eternulon, mian Dion.<em class="versenr"> 10</em> Kaj nun jen la Eternulo
         konservis min viva, kiel Li diris. Nun pasis kvardek kvin jaroj
         de tiu tempo, kiam la Eternulo diris tion al Moseo, dum Izrael
         iradis en la dezerto; kaj nun jen mi havas la aĝon de okdek kvin
         jaroj.<em class="versenr"> 11</em> Ankoraŭ hodiaŭ mi estas tiel forta, kiel en la tago,
         kiam Moseo min sendis; kiom da forto mi tiam havis, tiom mi nun
         havas por la milito, por eliri kaj eniri.<em class="versenr"> 12</em> Donu do al mi nun ĉi
         tiun monton, pri kiu la Eternulo parolis en tiu tago; ĉar vi
         aŭdis en tiu tago, ke tie estas Anakidoj kaj grandaj kaj
         fortikigitaj urboj; eble la Eternulo estos kun mi kaj mi forpelos
         ilin, kiel diris la Eternulo.<em class="versenr"> 13</em> Tiam Josuo benis lin, kaj donis
         Ĥebronon al Kaleb, filo de Jefune, kiel posedaĵon.<em class="versenr"> 14</em> Tial Ĥebron
         fariĝis posedaĵo de Kaleb, filo de Jefune, la Kenizido, ĝis la
         nuna tago; pro tio, ke li obeis la Eternulon, Dion de Izrael.<em class="versenr"> 15</em> Kaj la nomo de Ĥebron antaŭe estis urbo de Arba, granda homo
         inter la Anakidoj. Kaj la tero trankviliĝis de milito.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">La lotaĵo de la tribo de la Jehudaidoj laŭ iliaj familioj
         estis: ĉe la limo de Edom la dezerto Cin, sude, en la suda fino
         de la lando.<em class="versenr"> 2</em> Ilia suda limo estis de la fino de la Sala Maro,
         de la golfo, kiu direktiĝas suden.<em class="versenr"> 3</em> Kaj ĝi iras de sude al la
         altaĵo Akrabim kaj pasas tra Cin kaj leviĝas de sude ĝis Kadeŝ-
         Barnea kaj pasas tra Ĥecron kaj leviĝas ĝis Adar kaj turniĝas al
         Karka<em class="versenr"> 4</em> kaj pasas tra Acmon kaj iras al la torento Egipta; kaj la
         fino de la limo estas la maro. Tio estu por vi la limo suda.<em class="versenr"> 5</em> Kaj la limo oriente estas la Sala Maro ĝis la fino de Jordan; kaj
         la limo de la flanko norda estas de la golfo de la maro ĉe la
         fino de Jordan;<em class="versenr"> 6</em> kaj la limo leviĝas al Bet-Ĥogla kaj pasas
         norde al Bet-Araba, kaj la limo leviĝas al la ŝtono de Bohan,
         filo de Ruben.<em class="versenr"> 7</em> Kaj la limo leviĝas al Debir de la valo Aĥor,
         kaj norde ĝi turniĝas al Gilgal, kiu estas kontraŭ la altaĵo
         Adumim, kiu estas sude de la torento; kaj la limo pasas al la
         akvo En-Ŝemeŝ kaj finiĝas ĉe En-Rogel.<em class="versenr"> 8</em> Kaj la limo leviĝas al
         la valo de la filo de Hinom, ĉe la suda flanko de la Jebusidoj,
         kio estas Jerusalem, kaj la limo leviĝas al la supro de la monto,
         kiu estas okcidente kontraŭ la valo de Hinom, kiu estas ĉe la
         fino de la valo Refaim norde.<em class="versenr"> 9</em> Kaj de la supro de la monto la
         limo turniĝas al la fonto de la akvo Neftoaĥ kaj iras al la urboj
         de la monto Efron; kaj la limo turniĝas al Baala, kiu estas
         Kirjat-Jearim.<em class="versenr"> 10</em> Kaj la limo turniĝas de Baala okcidenten al la
         monto Ŝeir, kaj iras preter la norda flanko de la monto Jearim,
         kiu estas Kesalon, kaj malleviĝas al Bet-Ŝemeŝ kaj iras al Timna;<em class="versenr"> 11</em> kaj la limo iras preter la norda flanko de Ekron; kaj la limo
         turniĝas al Ŝikron kaj pasas tra la monto Baala kaj iras al
         Jabneel; kaj la fino de la limo estas ĉe la maro.<em class="versenr"> 12</em> La okcidenta
         limo estas la Granda Maro. Ĉi tiu limo estas la limo de la
         Jehudaidoj ĉirkaŭe, laŭ iliaj familioj.
      </p>
      <p class="p"><em class="versenr"> 13</em> Kaj al Kaleb, filo de Jefune, estis donita parto meze de la
         Jehudaidoj, laŭ la diro de la Eternulo al Josuo, la urbo de Arba,
         patro de Anak (tio estas Ĥebron).<em class="versenr"> 14</em> Kaj Kaleb elpelis el tie la
         tri filojn de Anak: Ŝeŝaj kaj Aĥiman kaj Talmaj, la naskitojn de
         Anak.<em class="versenr"> 15</em> Kaj de tie li iris al la loĝantoj de Debir; la nomo de
         Debir antaŭe estis Kirjat-Sefer.<em class="versenr"> 16</em> Kaj Kaleb diris: Kiu
         venkobatos Kirjat-Seferon kaj prenos ĝin, al tiu mi donos mian
         filinon Aĥsa kiel edzinon.<em class="versenr"> 17</em> Kaj prenis ĝin Otniel, filo de
         Kenaz, frato de Kaleb; kaj li donis al li sian filinon Aĥsa kiel
         edzinon.<em class="versenr"> 18</em> Kaj kiam ŝi venis, ŝi instigis lin peti de ŝia patro
         kampon. Kaj ŝi malsupreniĝis de la azeno, kaj Kaleb diris al ŝi:
         Kio estas al vi?<em class="versenr"> 19</em> Kaj ŝi diris: Donu al mi benon; ĉar vi donis
         al mi teron sudflankan, tial donu al mi ankaŭ akvofontojn. Kaj li
         donis al ŝi fontojn suprajn kaj fontojn malsuprajn.
      </p>
      <p class="p"><em class="versenr"> 20</em> Jen estas la posedaĵo de la tribo de la Jehudaidoj laŭ iliaj
         familioj.
      </p>
      <p class="p"><em class="versenr"> 21</em> Kaj la urboj ĉe la rando de la tribo de la Jehudaidoj, apud la
         limo de Edom sude, estis: Kabceel kaj Eder kaj Jagur<em class="versenr"> 22</em> kaj Kina
         kaj Dimona kaj Adada<em class="versenr"> 23</em> kaj Kedeŝ kaj Ĥacor kaj Jitnan,<em class="versenr"> 24</em> Zif
         kaj Telem kaj Bealot<em class="versenr"> 25</em> kaj Ĥacor-Ĥadata kaj Keriot-Ĥecron (tio
         estas Ĥacor),<em class="versenr"> 26</em> Amam kaj Ŝema kaj Molada<em class="versenr"> 27</em> kaj Ĥacar-Gada kaj
         Ĥeŝmon kaj Bet-Pelet<em class="versenr"> 28</em> kaj Ĥacar-Ŝual kaj Beer-Ŝeba kaj
         Bizjotja,<em class="versenr"> 29</em> Baala kaj Ijim kaj Ecem<em class="versenr"> 30</em> kaj Eltolad kaj Kesil kaj
         Ĥorma<em class="versenr"> 31</em> kaj Ciklag kaj Madmana kaj Sansana<em class="versenr"> 32</em> kaj Lebaot kaj
         Ŝilĥim kaj Ain kaj Rimon. La nombro de ĉiuj urboj estis dudek naŭ
         kaj iliaj vilaĝoj.
      </p>
      <p class="p"><em class="versenr"> 33</em> Sur la malaltaĵo: Eŝtaol kaj Corea kaj Aŝna<em class="versenr"> 34</em> kaj Zanoaĥ kaj
         En-Ganim, Tapuaĥ kaj Enam,<em class="versenr"> 35</em> Jarmut kaj Adulam, Soĥo kaj Azeka<em class="versenr"> 36</em> kaj Ŝaaraim kaj Aditaim kaj Gedera kaj Gederotaim: dek kvar
         urboj kaj iliaj vilaĝoj.
      </p>
      <p class="p"><em class="versenr"> 37</em> Cenan kaj Ĥadaŝa kaj Migdal-Gad<em class="versenr"> 38</em> kaj Dilan kaj Micpe kaj
         Jokteel,<em class="versenr"> 39</em> Laĥiŝ kaj Bockat kaj Eglon<em class="versenr"> 40</em> kaj Kabon kaj Laĥmas
         kaj Kitliŝ<em class="versenr"> 41</em> kaj Gederot, Bet-Dagon kaj Naama kaj Makeda: dek
         ses urboj kaj iliaj vilaĝoj.
      </p>
      <p class="p"><em class="versenr"> 42</em> Libna kaj Eter kaj Aŝan<em class="versenr"> 43</em> kaj Jiftaĥ kaj Aŝna kaj Necib<em class="versenr"> 44</em> kaj Keila kaj Aĥzib kaj Mareŝa: naŭ urboj kaj iliaj vilaĝoj.
      </p>
      <p class="p"><em class="versenr"> 45</em> Ekron kaj ĝiaj urbetoj kaj ĝiaj vilaĝoj.<em class="versenr"> 46</em> De Ekron ĝis la
         maro ĉio, kio estas ĉirkaŭ Aŝdod kaj ĝiaj vilaĝoj.
      </p>
      <p class="p"><em class="versenr"> 47</em> Aŝdod, ĝiaj urbetoj kaj ĝiaj vilaĝoj; Gaza, ĝiaj urbetoj kaj
         ĝiaj vilaĝoj, ĝis la torento Egipta; kaj la Granda Maro estas la
         limo.
      </p>
      <p class="p"><em class="versenr"> 48</em> Kaj sur la monto: Ŝamir kaj Jatir kaj Soĥo<em class="versenr"> 49</em> kaj Dana kaj
         Kirjat-Sana (tio estas Debir)<em class="versenr"> 50</em> kaj Anab kaj Eŝtemo kaj Anim<em class="versenr"> 51</em> kaj Goŝen kaj Ĥolon kaj Gilo: dek unu urboj kaj iliaj vilaĝoj.
      </p>
      <p class="p"><em class="versenr"> 52</em> Arab kaj Duma kaj Eŝan<em class="versenr"> 53</em> kaj Janum kaj Bet-Tapuaĥ kaj Afeka<em class="versenr"> 54</em> kaj Ĥumta kaj Kirjat-Arba (tio estas Ĥebron) kaj Cior; naŭ
         urboj kaj iliaj vilaĝoj.
      </p>
      <p class="p"><em class="versenr"> 55</em> Maon, Karmel kaj Zif kaj Juta<em class="versenr"> 56</em> kaj Jizreel kaj Jokdeam kaj
         Zanoaĥ,<em class="versenr"> 57</em> Kain, Gibea kaj Timna: dek urboj kaj iliaj vilaĝoj.
      </p>
      <p class="p"><em class="versenr"> 58</em> Ĥalĥul, Bet-Cur kaj Gedor<em class="versenr"> 59</em> kaj Maarat kaj Bet-Anot kaj
         Eltekon: ses urboj kaj iliaj vilaĝoj.
      </p>
      <p class="p"><em class="versenr"> 60</em> Kirjat-Baal (tio estas Kirjat-Jearim) kaj Raba: du urboj kaj
         iliaj vilaĝoj.
      </p>
      <p class="p"><em class="versenr"> 61</em> En la dezerto: Bet-Araba kaj Midin kaj Seĥaĥa<em class="versenr"> 62</em> kaj Nibŝan
         kaj la Urbo de Salo kaj En-Gedi: ses urboj kaj iliaj vilaĝoj.
      </p>
      <p class="p"><em class="versenr"> 63</em> Sed la Jebusidojn, loĝantojn de Jerusalem, la Jehudaidoj ne
         povis forpeli; kaj la Jebusidoj restis kun la Jehudaidoj en
         Jerusalem ĝis la nuna tago.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Kaj la loto por la Jozefidoj donis: de Jordan kontraŭ Jeriĥo,
         ĉe la akvo de Jeriĥo, orienten, la dezerton, kiu etendiĝas de
         Jeriĥo ĝis la monto Bet-El.<em class="versenr"> 2</em> Kaj la limo iras de Bet-El ĝis Luz,
         kaj transiras ĝis la limo de la Arkanoj al Atarot;<em class="versenr"> 3</em> kaj ĝi
         malleviĝas okcidenten al la limo de la Jafletidoj, ĝis la limo de
         la malsupra Bet-Ĥoron kaj ĝis Gezer; kaj ĝi finiĝas ĉe la maro.<em class="versenr"> 4</em> Tion ricevis kiel posedaĵon Manase kaj Efraim, filoj de Jozef.<em class="versenr"> 5</em> Kaj la regiono de la Efraimidoj estis laŭ iliaj familioj: la limo
         de ilia posedaĵo oriente estis de Atrot-Adar ĝis la supra Bet-Ĥoron.<em class="versenr"> 6</em> Kaj la limo iras al la maro ĉe Miĥmetat norde; kaj la
         limo turniĝas orienten ĉe Taanat-Ŝilo, kaj trapasas ĝin orienten
         al Janoaĥ.<em class="versenr"> 7</em> Kaj ĝi malleviĝas de Janoaĥ al Atarot kaj Naara, kaj
         tuŝas Jeriĥon, kaj finiĝas ĉe Jordan.<em class="versenr"> 8</em> De Tapuaĥ la limo iras
         okcidenten al la torento Kana, kaj finiĝas ĉe la maro. Tio estas
         la posedaĵo de la tribo de la Efraimidoj laŭ iliaj familioj;<em class="versenr"> 9</em> kaj la urboj, kiuj estas apartigitaj por la Efraimidoj meze de la
         posedaĵo de la Manaseidoj, ĉiuj urboj kun iliaj vilaĝoj.<em class="versenr"> 10</em> Kaj
         ili ne forpelis la Kanaanidojn, kiuj loĝis en Gezer; kaj la
         Kanaanidoj restis meze de la Efraimidoj ĝis la nuna tago,
         servante kiel tributuloj.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Kaj la loto donis al la tribo de Manase, ĉar li estas la
         unuenaskito de Jozef; al Maĥir, unuenaskito de Manase kaj patro
         de Gilead, ĉar li estis homo militema, estis donitaj Gilead kaj
         Baŝan.<em class="versenr"> 2</em> Estis donite ankaŭ al la ceteraj filoj de Manase laŭ
         iliaj familioj: al la filoj de Abiezer kaj al la filoj de Ĥelek
         kaj al la filoj de Asriel kaj al la filoj de Ŝeĥem kaj al la
         filoj de Ĥefer kaj al la filoj de Ŝemida. Tio estas la naskitoj
         de Manase, filo de Jozef, la virseksuloj, laŭ iliaj familioj.<em class="versenr"> 3</em> Sed Celofĥad, filo de Ĥefer, filo de Gilead, filo de Maĥir, filo
         de Manase, ne havis filojn, sed nur filinojn; jen estas la nomoj
         de liaj filinoj: Maĥla, kaj Noa, Ĥogla, Milka, kaj Tirca.<em class="versenr"> 4</em> Kaj
         ili aliris al la pastro Eleazar, kaj al Josuo, filo de Nun, kaj
         al la estroj, dirante: La Eternulo ordonis al Moseo doni al ni
         posedaĵon meze de niaj fratoj. Kaj li donis al ili, konforme al
         la diro de la Eternulo, posedaĵon inter la fratoj de ilia patro.<em class="versenr"> 5</em> Kaj Manase ricevis dek parcelojn, krom la lando Gileada kaj
         Baŝana, kiu estas transe de Jordan;<em class="versenr"> 6</em> ĉar la filinoj de Manase
         ricevis posedaĵon inter liaj filoj, kaj la lando Gileada estis
         por la ceteraj filoj de Manase.<em class="versenr"> 7</em> Kaj la limo de Manase estis de
         Aŝer ĝis Miĥmetat, kiu estas kontraŭ Ŝeĥem; kaj la limo iras
         dekstren, al la loĝantoj de En-Tapuaĥ.<em class="versenr"> 8</em> Manase ricevis la landon
         Tapuaĥ; sed la urbon Tapuaĥ ĉe la limo de Manase ricevis la
         Efraimidoj.<em class="versenr"> 9</em> Kaj la limo malsupreniras al la torento Kana, sude
         de la torento. Tiuj urboj apartenas al Efraim meze de la urboj de
         Manase. Kaj la limo de Manase estas norde de la torento, kaj
         finiĝas ĉe la maro.<em class="versenr"> 10</em> La suda parto apartenis al Efraim, kaj la
         norda parto apartenis al Manase, kaj la maro estis lia limo. Kaj
         kun Aŝer ili kuntuŝiĝis norde, kaj kun Isaĥar oriente.<em class="versenr"> 11</em> Ĉe
         Isaĥar kaj Aŝer apartenis al Manase Bet-Ŝean kaj ĝiaj urbetoj,
         kaj Jibleam kaj ĝiaj urbetoj, kaj la loĝantoj de Dor kaj de ĝiaj
         urbetoj, kaj la loĝantoj de En-Dor kaj de ĝiaj urbetoj, kaj la
         loĝantoj de Taanaĥ kaj de ĝiaj urbetoj, kaj la loĝantoj de Megido
         kaj de ĝiaj urbetoj, kaj la triobla altaĵo.<em class="versenr"> 12</em> La filoj de Manase
         ne povis preni tiujn urbojn; kaj la Kanaanidoj plue restis en tiu
         lando.<em class="versenr"> 13</em> Sed kiam la Izraelidoj plifortiĝis, ili faris la
         Kanaanidojn tributuloj, sed ne forpelis ilin.
      </p>
      <p class="p"><em class="versenr"> 14</em> Kaj la filoj de Jozef ekparolis al Josuo, dirante: Kial vi
         donis al mi kiel posedaĵon nur unu lotaĵon kaj unu parcelon, dum
         mi estas ja multnombra, ĉar la Eternulo min benis?<em class="versenr"> 15</em> Kaj Josuo
         diris al ili: Se vi estas multnombra, iru supren en la arbaron,
         kaj elhaku al vi tie lokon en la lando de la Perizidoj kaj de la
         Rafaidoj; ĉar la monto de Efraim estas malvasta por vi.<em class="versenr"> 16</em> Kaj la
         filoj de Jozef diris: Ne sufiĉos por ni la monto; kaj ferajn
         ĉarojn havas ĉiuj Kanaanidoj, kiuj loĝas en la valo, tiuj, kiuj
         loĝas en Bet-Ŝean kaj en ĝiaj urbetoj, kaj ankaŭ tiuj, kiuj loĝas
         en la valo Jizreel.<em class="versenr"> 17</em> Kaj Josuo diris al la domo de Jozef, al
         Efraim kaj Manase, jene: Vi estas multnombra kaj havas grandan
         forton, tial vi ne havos unu lotaĵon,<em class="versenr"> 18</em> sed vi havos monton, sur
         kiu estas arbaro; elhaku ĝin, kaj ĝi estos via ĝis sia fino; ĉar
         vi forpelos la Kanaanidojn, malgraŭ ke ili havas ferajn ĉarojn,
         kaj malgraŭ ke ili estas fortaj.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Kaj la tuta komunumo de la Izraelidoj kolektiĝis en Ŝilo, kaj
         ili starigis tie la tabernaklon de kunveno; kaj la lando estis
         jam submetita al ili.<em class="versenr"> 2</em> Kaj restis inter la Izraelidoj ankoraŭ
         sep triboj, al kiuj ankoraŭ ne estis disdividita ilia hereda
         posedaĵo.<em class="versenr"> 3</em> Kaj Josuo diris al la Izraelidoj: Ĝis kiam vi
         prokrastos iri kaj ekposedi la landon, kiun donis al vi la
         Eternulo, Dio de viaj patroj?<em class="versenr"> 4</em> Elektu al vi po tri homoj el ĉiu
         tribo, kaj mi sendos ilin, ke ili leviĝu kaj trairu la landon kaj
         priskribu ĝin laŭ ĝiaj heredaj partoj kaj venu al mi.<em class="versenr"> 5</em> Kaj
         dividu ĝin en sep partojn. Jehuda restu en siaj limoj sude, kaj
         la domo de Jozef restu en siaj limoj norde.<em class="versenr"> 6</em> Kaj vi disskribu la
         landon en sep partojn, kaj alportu al mi ĉi tien; kaj mi faros
         lotadon ĉi tie antaŭ la Eternulo, nia Dio.<em class="versenr"> 7</em> La Levidoj ne havos
         parton inter vi, ĉar la pastrado antaŭ la Eternulo estas ilia
         hereda parto; kaj Gad kaj Ruben kaj la duontribo de Manase prenis
         sian parton transe de Jordan, oriente, kion donis al ili Moseo,
         servanto de la Eternulo.<em class="versenr"> 8</em> Kaj la viroj leviĝis kaj iris. Kaj
         Josuo ordonis al tiuj, kiuj iris priskribi la landon, dirante:
         Iru kaj trairu la landon kaj priskribu ĝin kaj revenu al mi, kaj
         ĉi tie mi faros al vi lotadon antaŭ la Eternulo en Ŝilo.<em class="versenr"> 9</em> Kaj la
         viroj foriris kaj trairis la landon kaj disskribis ĝin laŭ la
         urboj en sep partojn en libro, kaj revenis al Josuo en la
         tendaron, al Ŝilo.<em class="versenr"> 10</em> Kaj Josuo faris al ili lotadon en Ŝilo
         antaŭ la Eternulo, kaj Josuo dividis tie la landon por la
         Izraelidoj laŭ iliaj partoj.
      </p>
      <p class="p"><em class="versenr"> 11</em> Kaj eliris la loto de la tribo de la Benjamenidoj, laŭ iliaj
         familioj; kaj la limoj de ilia lotita parto estis inter la
         Jehudaidoj kaj la Jozefidoj.<em class="versenr"> 12</em> Kaj ilia limo norde estas de
         Jordan, kaj la limo leviĝas al la norda flanko de Jeriĥo, kaj
         leviĝas sur la monton okcidente, kaj finiĝas en la dezerto Bet-Aven.<em class="versenr"> 13</em> Kaj de tie la limo iras al Luz, al la suda flanko de Luz
         (tio estas Bet-El); kaj la limo plue iras al Atrot-Adar, sur la
         monton, kiu estas sude de la malsupra Bet-Ĥoron.<em class="versenr"> 14</em> Kaj la limo
         turniĝas kaj dekliniĝas okcidenten, suden de la monto, kiu estas
         sude de Bet-Ĥoron; kaj ĝi finiĝas ĉe Kirjat-Baal (tio estas
         Kirjat-Jearim), urbo de la Jehudaidoj. Tio estas la flanko
         okcidenta.<em class="versenr"> 15</em> Kaj la suda flanko komenciĝas de la fino de Kirjat-
         Jearim; kaj la limo iras okcidenten, kaj finiĝas ĉe la fonto de
         la akvo Neftoaĥ.<em class="versenr"> 16</em> Kaj la limo malleviĝas al la fino de la
         monto, kiu estas antaŭ la valo de la filo de Hinom, kiu troviĝas
         en la valo Refaim norde; kaj ĝi iras tra la valo de Hinom al la
         suda flanko de la Jebusidoj, kaj malleviĝas al En-Rogel.<em class="versenr"> 17</em> Kaj
         ĝi turniĝas de norde, kaj eliras al En-Ŝemeŝ, kaj iras al
         Gelilot, kiu estas kontraŭ la altaĵo Adumim; kaj ĝi malleviĝas al
         la ŝtono de Bohan, filo de Ruben.<em class="versenr"> 18</em> Kaj ĝi iras preter la stepo
         norden, kaj malleviĝas sur la stepon.<em class="versenr"> 19</em> Kaj la limo iras preter
         Bet-Ĥogla norden; kaj la limo finiĝas ĉe la golfo de la Sala Maro
         norde, ĉe la suda fino de Jordan. Tio estas la limo suda.<em class="versenr"> 20</em> Kaj
         Jordan limas sur la flanko orienta. Tio estas la posedaĵo de la
         Benjamenidoj laŭ ĝiaj limoj ĉirkaŭe, laŭ iliaj familioj.<em class="versenr"> 21</em> Kaj
         la urboj de la tribo de la Benjamenidoj laŭ iliaj familioj estis:
         Jeriĥo kaj Bet-Ĥogla kaj Emek-Kecic<em class="versenr"> 22</em> kaj Bet-Araba kaj Cemaraim
         kaj Bet-El<em class="versenr"> 23</em> kaj Avim kaj Para kaj Ofra<em class="versenr"> 24</em> kaj Kefer-Amona kaj
         Ofni kaj Geba: dek du urboj kaj iliaj vilaĝoj.<em class="versenr"> 25</em> Gibeon kaj Rama
         kaj Beerot<em class="versenr"> 26</em> kaj Micpe kaj Kefira kaj Moca<em class="versenr"> 27</em> kaj Rekem kaj
         Jirpeel kaj Tarala<em class="versenr"> 28</em> kaj Cela, Elef, kaj la Jebusidoj (tio estas
         Jerusalem), Gibeat, Kirjat: dek kvar urboj kaj iliaj vilaĝoj. Tio
         estas la posedaĵo de la Benjamenidoj, laŭ iliaj familioj.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Kaj la dua loto eliris por Simeon, por la tribo de la
         Simeonidoj, laŭ iliaj familioj. Kaj ilia posedaĵo estis meze de
         la posedaĵo de la Jehudaidoj.<em class="versenr"> 2</em> Apartenis al ili en ilia
         posedaĵo: Beer-Ŝeba (kun Ŝeba) kaj Molada<em class="versenr"> 3</em> kaj Ĥacar-Ŝual kaj
         Bala kaj Ecem<em class="versenr"> 4</em> kaj Eltolad kaj Betul kaj Ĥorma<em class="versenr"> 5</em> kaj Ciklag kaj
         Bet-Markabot kaj Ĥacar-Susa<em class="versenr"> 6</em> kaj Bet-Lebaot kaj Ŝaruĥen: dek tri
         urboj kaj iliaj vilaĝoj.<em class="versenr"> 7</em> Ain, Rimon kaj Eter kaj Aŝan: kvar
         urboj kaj iliaj vilaĝoj.<em class="versenr"> 8</em> Kaj ĉiuj vilaĝoj, kiuj estas ĉirkaŭ
         tiuj urboj, ĝis Baalat-Beer, Ramat sude. Tio estas la posedaĵo de
         la tribo de la Simeonidoj, laŭ iliaj familioj.<em class="versenr"> 9</em> El la landpeco
         de la Jehudaidoj estis la posedaĵo de la Simeonidoj; ĉar la parto
         de la Jehudaidoj estis tro granda por ili, tial la Simeonidoj
         ricevis posedaĵon meze de ilia posedaĵo.
      </p>
      <p class="p"><em class="versenr"> 10</em> Kaj la tria loto eliris por la Zebulunidoj, laŭ iliaj
         familioj; kaj la limo de ilia posedaĵo estis ĝis Sarid.<em class="versenr"> 11</em> Kaj
         ilia limo iras ĝis la maro kaj Marala, kaj kuntuŝiĝas kun
         Dabeŝet, kaj kuntuŝiĝas kun la torento, kiu estas antaŭ Jokneam.<em class="versenr"> 12</em> Kaj ĝi iras returne de Sarid orienten, al la flanko de
         sunleviĝo, ĝis la limo de Kislot-Tabor; kaj ĝi iras al Dabrat,
         kaj leviĝas al Jafia.<em class="versenr"> 13</em> Kaj de tie ĝi iras orienten, al la
         flanko de sunleviĝo, tra Gat-Ĥefer kaj Et-Kacin, kaj eliras al
         Rimon-Metoar kaj Nea.<em class="versenr"> 14</em> Kaj la limo turniĝas de nordo al
         Ĥanaton, kaj finiĝas en la valo Jiftaĥ-El.<em class="versenr"> 15</em> Kaj Katat, kaj
         Nahalal kaj Ŝimron kaj Jidala kaj Bet-Leĥem: dek du urboj kaj
         iliaj vilaĝoj.<em class="versenr"> 16</em> Tio estas la posedaĵo de la Zebulunidoj, laŭ
         iliaj familioj, tiuj urboj kaj iliaj vilaĝoj.
      </p>
      <p class="p"><em class="versenr"> 17</em> Por Isaĥar eliris la kvara loto, por la Isaĥaridoj, laŭ iliaj
         familioj.<em class="versenr"> 18</em> Kaj ilia limo estis: Jizreel kaj Kesulot kaj Ŝunem<em class="versenr"> 19</em> kaj Ĥafaraim kaj Ŝion kaj Anaĥarat<em class="versenr"> 20</em> kaj Rabit kaj Kiŝjon kaj
         Abec<em class="versenr"> 21</em> kaj Remet kaj En-Ganim kaj En-Ĥada kaj Bet-Pacec.<em class="versenr"> 22</em> Kaj
         la limo kuntuŝiĝas al Tabor kaj Ŝaĥacima kaj Bet-Ŝemeŝ; kaj ilia
         limo finiĝas ĉe Jordan: dek ses urboj kaj iliaj vilaĝoj.<em class="versenr"> 23</em> Tio
         estas la posedaĵo de la tribo de la Isaĥaridoj, laŭ iliaj
         familioj, la urboj kaj iliaj vilaĝoj.
      </p>
      <p class="p"><em class="versenr"> 24</em> Kaj la kvina loto eliris por la tribo de la Aŝeridoj, laŭ
         iliaj familioj.<em class="versenr"> 25</em> Kaj ilia limo estis: Ĥelkat kaj Ĥali kaj Beten
         kaj Aĥŝaf<em class="versenr"> 26</em> kaj Alameleĥ kaj Amad kaj Miŝal. Kaj ĝi kuntuŝiĝas
         al Karmel okcidente, kaj al Ŝiĥor-Libnat.<em class="versenr"> 27</em> Kaj ĝi returniĝas
         oriente al Bet-Dagon, kaj kuntuŝiĝas al Zebulun kaj al la valo
         Jiftaĥ-El norde, al Bet-Emek kaj Neiel, kaj eliras al Kabul
         maldekstre.<em class="versenr"> 28</em> Kaj Ebron kaj Reĥob kaj Ĥamon kaj Kana ĝis Granda
         Cidon.<em class="versenr"> 29</em> Kaj la limo returniĝas al Rama kaj al la fortikigita
         urbo Tiro; kaj la limo returniĝas al Ĥosa, kaj finiĝas ĉe la
         maro, de Ĥebel ĝis Aĥzib;<em class="versenr"> 30</em> kaj Uma kaj Afek kaj Reĥob: dudek du
         urboj kaj iliaj vilaĝoj.<em class="versenr"> 31</em> Tio estas la posedaĵo de la tribo de
         la Aŝeridoj, laŭ iliaj familioj, tiuj urboj kaj iliaj vilaĝoj.
      </p>
      <p class="p"><em class="versenr"> 32</em> Por la Naftaliidoj eliris la sesa loto, por la Naftaliidoj,
         laŭ iliaj familioj.<em class="versenr"> 33</em> Kaj ilia limo estis de Ĥelef, de la
         kverkaro ĉe Caananim, Adami-Nekeb, kaj Jabneel, ĝis Lakum; kaj ĝi
         finiĝas ĉe Jordan.<em class="versenr"> 34</em> Kaj la limo turniĝas okcidenten al Aznot-
         Tabor, kaj eliras de tie al Ĥukok, kaj kuntuŝiĝas al Zebulun
         sude, kaj al Aŝer ĝi kuntuŝiĝas okcidente, kaj al Jehuda ĉe
         Jordan oriente.<em class="versenr"> 35</em> Kaj fortikigitaj urboj: Cidim, Cer kaj Ĥamat,
         Rakat kaj Kineret<em class="versenr"> 36</em> kaj Adama kaj Rama kaj Ĥacor<em class="versenr"> 37</em> kaj Kedeŝ
         kaj Edrei kaj En-Ĥacor<em class="versenr"> 38</em> kaj Jiron kaj Migdal-El, Ĥorem kaj Bet-Anat kaj Bet-Ŝemeŝ: 
         dek naŭ urboj kaj iliaj vilaĝoj.<em class="versenr"> 39</em> Tio estas
         la posedaĵo de la tribo de la Naftaliidoj, laŭ iliaj familioj, la
         urboj kaj iliaj vilaĝoj.
      </p>
      <p class="p"><em class="versenr"> 40</em> Por la tribo de la Danidoj, laŭ iliaj familioj, eliris la sepa
         loto.<em class="versenr"> 41</em> Kaj la limo de ilia posedaĵo estis: Corea kaj Eŝtaol kaj
         Ir-Ŝemeŝ<em class="versenr"> 42</em> kaj Ŝaalabin kaj Ajalon kaj Jitla<em class="versenr"> 43</em> kaj Elon kaj
         Timna kaj Ekron<em class="versenr"> 44</em> kaj Elteke kaj Gibeton kaj Baalat<em class="versenr"> 45</em> kaj Jehud
         kaj Bene-Berak kaj Gat-Rimon<em class="versenr"> 46</em> kaj Me-Jarkon kaj Rakon, kun la
         limo apud Jafo.<em class="versenr"> 47</em> Kaj tie finiĝas la limo de la Danidoj. Kaj la
         Danidoj iris kaj militis kontraŭ Leŝem, kaj prenis ĝin kaj batis
         ĝin per glavo, kaj ekposedis ĝin kaj enloĝiĝis en ĝi, kaj donis
         al Leŝem la nomon Dan, laŭ la nomo de Dan, ilia patro.<em class="versenr"> 48</em> Tio
         estas la posedaĵo de la tribo de la Danidoj, laŭ iliaj familioj,
         tiuj urboj kaj iliaj vilaĝoj.
      </p>
      <p class="p"><em class="versenr"> 49</em> Kaj ili finis la dividadon de la lando laŭ ĝiaj limoj; kaj la
         Izraelidoj donis al Josuo, filo de Nun, heredan posedaĵon inter
         si.<em class="versenr"> 50</em> Laŭ la ordono de la Eternulo ili donis al li la urbon,
         kiun li petis, Timnat-Seraĥ sur la monto de Efraim; kaj li
         konstruis la urbon kaj loĝis en ĝi.
      </p>
      <p class="p"><em class="versenr"> 51</em> Tio estas la posedaĵoj, kiujn la pastro Eleazar, kaj Josuo,
         filo de Nun, kaj la familiestroj disdividis al la triboj de la
         Izraelidoj laŭ loto, en Ŝilo, antaŭ la Eternulo, antaŭ la pordo
         de la tabernaklo de kunveno. Kaj ili finis la dividadon de la
         lando.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Kaj la Eternulo ekparolis al Josuo, dirante:<em class="versenr"> 2</em> Diru al la
         Izraelidoj jene: Aranĝu al vi la urbojn de rifuĝo, pri kiuj Mi
         parolis al vi per Moseo,<em class="versenr"> 3</em> por ke tien povu forkuri mortiginto,
         kiu mortigis homon per eraro kaj ne sciante; kaj ili estu ĉe vi
         rifuĝejo kontraŭ venĝanto pro sango.<em class="versenr"> 4</em> Kaj li forkuros al unu el
         tiuj urboj, kaj stariĝos antaŭ la pordego de la urbo, kaj
         rakontos al la plejaĝuloj de tiu urbo sian aferon; kaj ili
         enprenos lin en la urbon al si, kaj donos al li lokon, por ke li
         loĝu ĉe ili.<em class="versenr"> 5</em> Kaj kiam la sangovenĝanto postkuros lin, ili ne
         transdonu la mortiginton en liajn manojn; ĉar senintence li
         mortigis sian proksimulon, kaj ne estis malamiko de li de antaŭe.<em class="versenr"> 6</em> Kaj li loĝos en tiu urbo, ĝis li stariĝos antaŭ la komunumo por
         juĝo, ĝis la morto de la granda pastro, kiu estos en tiu tempo.
         Tiam la mortiginto reiru, kaj venu en sian urbon kaj al sia domo,
         en la urbon, el kiu li forkuris.<em class="versenr"> 7</em> Kaj ili konsekris la urbon
         Kedeŝ en Galileo, sur la monto de Naftali, kaj Ŝeĥem, sur la
         monto de Efraim, kaj Kirjat-Arba (tio estas Ĥebron), sur la monto
         de Jehuda.<em class="versenr"> 8</em> Kaj transe de Jordan, oriente de Jeriĥo, ili donis:
         Becer, en la dezerto, sur la ebenaĵo, de la tribo de Ruben, kaj
         Ramot en Gilead, de la tribo de Gad, kaj Golan en Baŝan, de la
         tribo de Manase.<em class="versenr"> 9</em> Tiuj urboj estis destinitaj por ĉiuj
         Izraelidoj, kaj por la fremduloj, kiuj loĝas inter ili, por ke
         tien povu forkuri ĉiu, kiu mortigis homon per eraro, kaj por ke
         li ne mortu de la mano de sangovenĝanto, ĝis li stariĝos antaŭ la
         komunumo.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Kaj la familiestroj de la Levidoj aliris al la pastro Eleazar,
         kaj al Josuo, filo de Nun, kaj al la familiestroj de la triboj de
         la Izraelidoj,<em class="versenr"> 2</em> kaj ekparolis al ili en Ŝilo, en la lando
         Kanaana, dirante: La Eternulo ordonis per Moseo doni al ni urbojn
         por loĝi, kaj iliajn ĉirkaŭaĵojn por niaj brutoj.<em class="versenr"> 3</em> Tiam la
         Izraelidoj donis al la Levidoj el siaj posedaĵoj, konforme al la
         ordono de la Eternulo, tiujn urbojn kaj iliajn ĉirkaŭaĵojn.
      </p>
      <p class="p"><em class="versenr"> 4</em> Kaj eliris la loto por la familio de la Kehatidoj; kaj al la
         filoj de la pastro Aaron, el la Levidoj, estis donitaj de la
         tribo de Jehuda kaj de la tribo de la Simeonidoj kaj de la tribo
         de Benjamen, per loto, dek tri urboj.
      </p>
      <p class="p"><em class="versenr"> 5</em> Kaj al la ceteraj filoj de Kehat estis donitaj de la familioj
         de la tribo de Efraim kaj de la tribo de Dan kaj de la duontribo
         de Manase, per loto, dek urboj.
      </p>
      <p class="p"><em class="versenr"> 6</em> Kaj al la filoj de Gerŝon estis donitaj de la familioj de la
         tribo de Isaĥar kaj de la tribo de Aŝer kaj de la tribo de
         Naftali kaj de la duontribo de Manase en Baŝan, per loto, dek tri
         urboj.
      </p>
      <p class="p"><em class="versenr"> 7</em> Al la filoj de Merari, laŭ iliaj familioj, estis donitaj de la
         tribo de Ruben kaj de la tribo de Gad kaj de la tribo de Zebulun
         dek du urboj.
      </p>
      <p class="p"><em class="versenr"> 8</em> Kaj la Izraelidoj donis al la Levidoj per loto tiujn urbojn kaj
         iliajn ĉirkaŭaĵojn, kiel ordonis la Eternulo per Moseo.<em class="versenr"> 9</em> Kaj ili
         donis de la tribo de la Jehudaidoj kaj de la tribo de la
         Simeonidoj tiujn urbojn, kies nomojn ili difinis.<em class="versenr"> 10</em> Al la filoj
         de Aaron el la familioj de la Kehatidoj, el la Levidoj ― ĉar ilia
         estis la loto unua ―<em class="versenr"> 11</em> al ili oni donis la urbon de Arba, patro
         de Anak (tio estas, la urbon Ĥebron), sur la monto de Jehuda, kaj
         ĝiajn suburbaĵojn ĉirkaŭ ĝi.<em class="versenr"> 12</em> Kaj la kampon de la urbo kaj
         ĝiajn vilaĝojn oni donis al Kaleb, filo de Jefune, kiel
         propraĵon.
      </p>
      <p class="p"><em class="versenr"> 13</em> Kaj al la filoj de la pastro Aaron oni donis la urbon de
         rifuĝo por mortiginto Ĥebron kaj ĝiajn ĉirkaŭaĵojn, kaj Libna kaj
         ĝiajn ĉirkaŭaĵojn,<em class="versenr"> 14</em> kaj Jatir kaj ĝiajn ĉirkaŭaĵojn, kaj
         Eŝtemoa kaj ĝiajn ĉirkaŭaĵojn,<em class="versenr"> 15</em> kaj Ĥolon kaj ĝiajn
         ĉirkaŭaĵojn, kaj Debir kaj ĝiajn ĉirkaŭaĵojn,<em class="versenr"> 16</em> kaj Ain kaj
         ĝiajn ĉirkaŭaĵojn, kaj Juta kaj ĝiajn ĉirkaŭaĵojn, Bet-Ŝemeŝ kaj
         ĝiajn ĉirkaŭaĵojn: naŭ urbojn de tiuj du triboj.<em class="versenr"> 17</em> Kaj de la
         tribo de Benjamen: Gibeon kaj ĝiajn ĉirkaŭaĵojn, Geba kaj ĝiajn
         ĉirkaŭaĵojn,<em class="versenr"> 18</em> Anatot kaj ĝiajn ĉirkaŭaĵojn, kaj Almon kaj ĝiajn
         ĉirkaŭaĵojn: kvar urbojn.<em class="versenr"> 19</em> La nombro de ĉiuj urboj de la
         Aaronidoj, la pastroj, estis dek tri urboj kaj iliaj ĉirkaŭaĵoj.
      </p>
      <p class="p"><em class="versenr"> 20</em> Kaj por la familioj de la Kehatidoj, la Levidoj, la restintaj
         el la Kehatidoj, la urboj de ilia loto estis de la tribo de
         Efraim.<em class="versenr"> 21</em> Kaj oni donis al ili la rifuĝurbon por mortiginto
         Ŝeĥem kaj ĝiajn ĉirkaŭaĵojn, sur la monto de Efraim, kaj Gezer
         kaj ĝiajn ĉirkaŭaĵojn,<em class="versenr"> 22</em> kaj Kibcaim kaj ĝiajn ĉirkaŭaĵojn, kaj
         Bet-Ĥoron kaj ĝiajn ĉirkaŭaĵojn: kvar urbojn.<em class="versenr"> 23</em> Kaj de la tribo
         de Dan: Elteke kaj ĝiajn ĉirkaŭaĵojn, Gibeton kaj ĝiajn
         ĉirkaŭaĵojn,<em class="versenr"> 24</em> Ajalon kaj ĝiajn ĉirkaŭaĵojn, Gat-Rimon kaj ĝiajn
         ĉirkaŭaĵojn: kvar urbojn.<em class="versenr"> 25</em> Kaj de la duontribo de Manase:
         Taanaĥ kaj ĝiajn ĉirkaŭaĵojn, kaj Gat-Rimon kaj ĝiajn
         ĉirkaŭaĵojn: du urbojn.<em class="versenr"> 26</em> La nombro de ĉiuj urboj kun iliaj
         ĉirkaŭaĵoj por la familioj de la restintaj Kehatidoj estis dek.
      </p>
      <p class="p"><em class="versenr"> 27</em> Kaj al la Gerŝonidoj, el la familioj de la Levidoj, oni donis
         de la duontribo de Manase la rifuĝurbon por mortiginto Golan en
         Baŝan kaj ĝiajn ĉirkaŭaĵojn, kaj Beeŝtera kaj ĝiajn ĉirkaŭaĵojn:
         du urbojn.<em class="versenr"> 28</em> Kaj de la tribo de Isaĥar: Kiŝjon kaj ĝiajn
         ĉirkaŭaĵojn, Dabrat kaj ĝiajn ĉirkaŭaĵojn,<em class="versenr"> 29</em> Jarmut kaj ĝiajn
         ĉirkaŭaĵojn, En-Ganim kaj ĝiajn ĉirkaŭaĵojn: kvar urbojn.<em class="versenr"> 30</em> Kaj
         de la tribo de Aŝer: Miŝal kaj ĝiajn ĉirkaŭaĵojn, Abdon kaj ĝiajn
         ĉirkaŭaĵojn,<em class="versenr"> 31</em> Ĥelkat kaj ĝiajn ĉirkaŭaĵojn, kaj Reĥob kaj ĝiajn
         ĉirkaŭaĵojn: kvar urbojn.<em class="versenr"> 32</em> Kaj de la tribo de Naftali: la
         rifuĝurbon por mortiginto Kedeŝ en Galileo kaj ĝiajn ĉirkaŭaĵojn,
         kaj Ĥamot-Dor kaj ĝiajn ĉirkaŭaĵojn, kaj Kartan kaj ĝiajn
         ĉirkaŭaĵojn: tri urbojn.<em class="versenr"> 33</em> La nombro de ĉiuj urboj de la
         Gerŝonidoj, laŭ iliaj familioj, estis dek tri urboj kaj iliaj
         ĉirkaŭaĵoj.
      </p>
      <p class="p"><em class="versenr"> 34</em> Kaj al la familioj de la Merariidoj, la ceteraj Levidoj, oni
         donis de la tribo de Zebulun: Jokneam kaj ĝiajn ĉirkaŭaĵojn,
         Karta kaj ĝiajn ĉirkaŭaĵojn,<em class="versenr"> 35</em> Dimna kaj ĝiajn ĉirkaŭaĵojn,
         Nahalal kaj ĝiajn ĉirkaŭaĵojn: kvar urbojn.<em class="versenr"> 36</em> Kaj de la tribo de
         Ruben: Becer kaj ĝiajn ĉirkaŭaĵojn, kaj Jahac kaj ĝiajn
         ĉirkaŭaĵojn,<em class="versenr"> 37</em> Kedemot kaj ĝiajn ĉirkaŭaĵojn, kaj Mefaat kaj
         ĝiajn ĉirkaŭaĵojn: kvar urbojn.<em class="versenr"> 38</em> Kaj de la tribo de Gad: la
         rifuĝurbon por mortiginto Ramot en Gilead kaj ĝiajn ĉirkaŭaĵojn,
         kaj Maĥanaim kaj ĝiajn ĉirkaŭaĵojn,<em class="versenr"> 39</em> Ĥeŝbon kaj ĝiajn
         ĉirkaŭaĵojn, Jazer kaj ĝiajn ĉirkaŭaĵojn: kune kvar urbojn.<em class="versenr"> 40</em> La
         nombro de ĉiuj urboj, kiujn lote ricevis la Merariidoj, laŭ iliaj
         familioj, la restintaj el la familioj de la Levidoj, estis dek
         du.
      </p>
      <p class="p"><em class="versenr"> 41</em> La nombro de ĉiuj urboj de la Levidoj meze de la posedaĵoj de
         la Izraelidoj estis kvardek ok urboj kaj iliaj ĉirkaŭaĵoj.<em class="versenr"> 42</em> Tiuj urboj estis ĉiu urbo kun ĝiaj ĉirkaŭaĵoj; tiel estis kun
         ĉiuj tiuj urboj.<em class="versenr"> 43</em> Kaj la Eternulo donis al la Izraelidoj la
         tutan landon, kiun doni Li ĵuris al iliaj patroj; kaj ili
         ekposedis ĝin kaj enloĝiĝis en ĝi.<em class="versenr"> 44</em> Kaj la Eternulo donis al
         ili trankvilecon ĉirkaŭe, konforme al ĉio, kion Li ĵuris al iliaj
         patroj; kaj neniu homo el ĉiuj iliaj malamikoj rezistis antaŭ
         ili; ĉiujn iliajn malamikojn la Eternulo transdonis en iliajn
         manojn.<em class="versenr"> 45</em> Ne mankis eĉ unu vorto el ĉiuj bonaj vortoj, kiujn la
         Eternulo diris al la domo de Izrael; ĉio plenumiĝis.
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Tiam Josuo alvokis la Rubenidojn kaj la Gadidojn kaj la
         duontribon de Manase;<em class="versenr"> 2</em> kaj li diris al ili: Vi plenumis ĉion,
         kion ordonis al vi Moseo, servanto de la Eternulo, kaj vi obeis
         mian voĉon en ĉio, kion mi ordonis al vi.<em class="versenr"> 3</em> Vi ne forlasis viajn
         fratojn dum longa tempo ĝis nun, kaj vi plenumis la deciditaĵon
         laŭ la ordono de la Eternulo, via Dio.<em class="versenr"> 4</em> Nun la Eternulo, via
         Dio, donis ripozon al viaj fratoj, kiel Li diris al ili; turnu do
         vin nun, kaj iru al viaj tendoj sur la teron de via posedaĵo,
         kiun donis al vi Moseo, servanto de la Eternulo, transe de
         Jordan.<em class="versenr"> 5</em> Sed forte penu plenumi la ordonojn kaj la instruon,
         kiujn donis al vi Moseo, servanto de la Eternulo, por ami la
         Eternulon, vian Dion, kaj iri laŭ ĉiuj Liaj vojoj kaj observi
         Liajn ordonojn kaj alfortikiĝi al Li kaj servi al Li per via tuta
         koro kaj per via tuta animo.<em class="versenr"> 6</em> Kaj Josuo benis ilin kaj
         forliberigis ilin; kaj ili iris al siaj tendoj.
      </p>
      <p class="p"><em class="versenr"> 7</em> Kaj al unu duono de la tribo de Manase Moseo donis posedaĵon en
         Baŝan, kaj al la dua duono Josuo donis posedaĵon kun iliaj fratoj
         transe de Jordan, okcidente. Kaj kiam Josuo forliberigis ilin al
         iliaj tendoj, li benis ilin.<em class="versenr"> 8</em> Kaj li diris al ili jene: Kun
         granda riĉaĵo vi reiras nun al viaj tendoj, kaj kun tre granda
         brutaro, kun arĝento kaj kun oro kaj kun kupro kaj kun fero, kaj
         kun tre multe da vestoj; dividu la militakiron, kiun vi ricevis
         de viaj malamikoj, kun viaj fratoj.
      </p>
      <p class="p"><em class="versenr"> 9</em> Kaj turniĝis la Rubenidoj kaj la Gadidoj kaj la duontribo de
         Manase, kaj foriris de la Izraelidoj el Ŝilo, kiu estas en la
         lando Kanaana, por iri en la landon Gilead, en la landon de ilia
         posedaĵo, kiun ili ekposedis laŭ la ordono de la Eternulo per
         Moseo.<em class="versenr"> 10</em> Kaj ili venis en la distriktojn ĉe Jordan, kiuj estas
         en la lando Kanaana; kaj la Rubenidoj kaj la Gadidoj kaj la
         duontribo de Manase konstruis tie altaron ĉe Jordan, altaron
         grandan kaj bonaspektan.<em class="versenr"> 11</em> Kaj aŭdis la Izraelidoj: Jen la
         Rubenidoj kaj la Gadidoj kaj la duontribo de Manase konstruis
         altaron apud la lando Kanaana, en la distriktoj de Jordan, sur la
         flanko de la Izraelidoj.<em class="versenr"> 12</em> Kaj kiam la Izraelidoj tion aŭdis,
         tiam la tuta komunumo de la Izraelidoj kolektiĝis en Ŝilo, por
         iri kontraŭ ilin milite.
      </p>
      <p class="p"><em class="versenr"> 13</em> Kaj la Izraelidoj sendis al la Rubenidoj kaj la Gadidoj kaj la
         duontribo de Manase en la landon Gilead Pineĥason, filon de la
         pastro Eleazar,<em class="versenr"> 14</em> kaj kun li dek ĉefojn, po unu ĉefo el tribo,
         el ĉiuj triboj de Izrael; kaj ĉiu el ili estis estro de patrodomo
         inter la miloj de Izrael.<em class="versenr"> 15</em> Kaj ili venis al la Rubenidoj kaj la
         Gadidoj kaj la duontribo de Manase en la landon Gilead, kaj
         ekparolis al ili, dirante:<em class="versenr"> 16</em> Tiel diras la tuta komunumo de la
         Eternulo: Kio estas ĉi tiu krimo, kiun vi faris kontraŭ la Dio de
         Izrael, forturniĝinte hodiaŭ de la Eternulo, konstruinte al vi
         altaron kaj ribelante hodiaŭ kontraŭ la Eternulo?<em class="versenr"> 17</em> Ĉu ne
         sufiĉas al ni la krimo pri Peor, de kiu ni ne puriĝis ĝis la nuna
         tago kaj pro kiu trafis frapo la komunumon de Izrael?<em class="versenr"> 18</em> Kaj vi
         forturniĝas nun de la Eternulo! estos tiel: hodiaŭ vi ribelas
         kontraŭ la Eternulo, kaj morgaŭ Li koleros kontraŭ la tuta
         komunumo de Izrael.<em class="versenr"> 19</em> Se la lando de via posedaĵo ŝajnas al vi
         malpura, tiam transiru en la landon de la posedaĵo de la
         Eternulo, en kiu staras la loĝejo de la Eternulo, kaj prenu
         posedaĵon inter ni; sed kontraŭ la Eternulo ne ribelu, kaj
         kontraŭ ni ne ribelu, konstruante al vi altaron krom la altaro de
         la Eternulo, nia Dio.<em class="versenr"> 20</em> Jen, Aĥan, filo de Zeraĥ, faris krimon
         koncerne la anatemitaĵon, kaj la kolero estis kontraŭ la tuta
         komunumo de Izrael, kaj ne li sola mortis pro sia krimo.
      </p>
      <p class="p"><em class="versenr"> 21</em> Kaj respondis la Rubenidoj kaj la Gadidoj kaj la duontribo de
         Manase, kaj diris al la milestroj de Izrael:<em class="versenr"> 22</em> Dio de la dioj,
         la Eternulo, Dio de la dioj, la Eternulo, Li scias, kaj Izrael
         sciu; se ni agis pro ribelo aŭ por defali de la Eternulo, tiam Li
         ne helpu nin hodiaŭ.<em class="versenr"> 23</em> Se ni konstruis al ni la altaron por tio,
         ke ni defalu de la Eternulo, aŭ ke ni alportu sur ĝi bruloferon
         kaj farunoferon, aŭ ke ni faru sur ĝi pacoferojn, tiam la
         Eternulo nin punu.<em class="versenr"> 24</em> Ni faris tion pro zorgo pri tio, ke morgaŭ
         ne diru viaj filoj al niaj filoj: Kion komunan vi havas kun la
         Eternulo, Dio de Izrael?<em class="versenr"> 25</em> kiel limon inter ni kaj vi, Rubenidoj
         kaj Gadidoj, la Eternulo metis Jordanon; vi ne havas parton en la
         Eternulo. Kaj tiamaniere viaj filoj malhelpus niajn filojn
         respekti la Eternulon.<em class="versenr"> 26</em> Tial ni diris: Ni konstruu al ni
         altaron, ne por brulofero nek por aliaj oferoj,<em class="versenr"> 27</em> sed nur por ke
         ĝi estu atesto inter ni kaj vi kaj inter niaj estontaj
         generacioj, ke ni havas la rajton fari servon al la Eternulo
         antaŭ Li per niaj bruloferoj kaj per niaj buĉoferoj kaj per niaj
         pacoferoj, kaj por ke ne diru viaj filoj morgaŭ al niaj filoj: Vi
         ne havas parton en la Eternulo.<em class="versenr"> 28</em> Kaj ni pensis: Se ili diros
         tion al ni kaj al niaj estontaj generacioj, tiam ni diros: Vidu
         la similaĵon de la altaro de la Eternulo, kiun faris niaj patroj,
         ne por brulofero nek por buĉofero, sed nur kiel ateston inter ni
         kaj vi.<em class="versenr"> 29</em> Malproksima de ni estas la deziro ribeli kontraŭ la
         Eternulo kaj defali hodiaŭ de la Eternulo, konstrui altaron por
         brulofero, por farunofero kaj por buĉofero, krom la altaro de la
         Eternulo, nia Dio, kiu estas antaŭ Lia tabernaklo.
      </p>
      <p class="p"><em class="versenr"> 30</em> Kaj la pastro Pineĥas, kaj la ĉefoj de la komunumo, kaj la
         milestroj de Izrael, kiuj estis kun li, aŭdis la vortojn, kiujn
         diris la Rubenidoj kaj la Gadidoj kaj la Manaseidoj, kaj tio
         plaĉis al ili.<em class="versenr"> 31</em> Kaj la pastro Pinaĥas, filo de Eleazar, diris
         al la Rubenidoj kaj la Gadidoj kaj la Manaseidoj: Nun ni scias,
         ke la Eternulo estas inter ni, ĉar vi ne faris kontraŭ la
         Eternulo tiun krimon; vi savis la Izraelidojn kontraŭ la mano de
         la Eternulo.<em class="versenr"> 32</em> Kaj la pastro Pineĥas, filo de Eleazar, kaj la
         ĉefoj reiris de la Rubenidoj kaj la Gadidoj el la lando Gilead en
         la landon Kanaanan, al la Izraelidoj, kaj alportis al ili
         respondon.<em class="versenr"> 33</em> Kaj tio plaĉis al la Izraelidoj; kaj la Izraelidoj
         benis Dion, kaj ne havis plu la intencon iri kontraŭ ilin milite,
         por ruinigi la landon, en kiu loĝis la Rubenidoj kaj la Gadidoj.<em class="versenr"> 34</em> Kaj la Rubenidoj kaj la Gadidoj donis nomon al la altaro: ke
         ĝi estu atesto inter ni, ke la Eternulo estas la Dio.
      </p>
      <div class="dist_chapter"></div>
      <h3 class="chapternr">23</h3>
      <p class="first_p">Longan tempon post kiam la Eternulo donis al Izrael ripozon
         kontraŭ ĉiuj iliaj malamikoj ĉirkaŭe, Josuo maljuniĝis, atingis
         profundan aĝon.<em class="versenr"> 2</em> Tiam Josuo alvokis la tutan Izrael, iliajn
         plejaĝulojn kaj ĉefojn kaj juĝistojn kaj observistojn, kaj diris
         al ili: Mi maljuniĝis, mi atingis profundan aĝon.<em class="versenr"> 3</em> Kaj vi vidis
         ĉion, kion faris la Eternulo, via Dio, al ĉiuj tiuj popoloj antaŭ
         vi; ĉar la Eternulo, via Dio, mem batalis por vi.<em class="versenr"> 4</em> Vidu, mi
         dividis por vi lote tiujn restintajn popolojn, kiel posedaĵon por
         viaj triboj, komencante de Jordan, kaj ĉiujn popolojn, kiujn mi
         ekstermis, ĝis la Granda Maro, kie subiras la suno.<em class="versenr"> 5</em> Kaj la
         Eternulo, via Dio, forpuŝos ilin de antaŭ vi kaj forpelos ilin de
         antaŭ vi; kaj vi ekposedos ilian landon, kiel diris al vi la
         Eternulo, via Dio.<em class="versenr"> 6</em> Penu do bone, ke vi observu kaj plenumu
         ĉion, skribitan en la libro de instruo de Moseo, ne forkliniĝante
         de ĝi dekstren nek maldekstren,<em class="versenr"> 7</em> ne komunikiĝante kun tiuj
         popoloj, kiuj restis kun vi; kaj la nomon de iliaj dioj ne citu,
         kaj ne ĵuru per ili, kaj ne servu al ili, kaj ne adoru ilin;<em class="versenr"> 8</em> nur al la Eternulo, via Dio, alfortikiĝu, kiel vi faris ĝis la
         nuna tago.<em class="versenr"> 9</em> Kaj la Eternulo forpelis de antaŭ vi popolojn
         grandajn kaj fortajn; kaj neniu rezistis antaŭ vi ĝis la nuna
         tago.<em class="versenr"> 10</em> Unu el vi forpelas milon; ĉar la Eternulo, via Dio, mem
         batalas por vi, kiel Li diris al vi.<em class="versenr"> 11</em> Gardu do bone viajn
         animojn, por ami la Eternulon, vian Dion.<em class="versenr"> 12</em> Ĉar se vi
         forkliniĝos, kaj aliĝos al tiuj restintaj popoloj, kiuj restis
         kun vi, kaj vi boparenciĝos kun ili, kaj vi iros al ili kaj ili
         al vi:<em class="versenr"> 13</em> tiam sciu, ke la Eternulo, via Dio, ne plu forpelos
         tiujn popolojn de antaŭ vi; kaj ili fariĝos por vi kaptilo kaj
         reto, kaj vipo por viaj flankoj, kaj pikilo por viaj okuloj, ĝis
         vi forpereos de sur tiu bona tero, kiun donis al vi la Eternulo,
         via Dio.<em class="versenr"> 14</em> Nun mi ekiras hodiaŭ la vojon de la tuta mondo; kaj
         vi sciu per via tuta koro kaj per via tuta animo, ke ne restis
         neplenumita eĉ unu vorto el ĉiuj bonaj vortoj, kiujn la Eternulo,
         via Dio, diris pri vi; ĉio plenumiĝis por vi, ne mankis el ĝi eĉ
         unu vorto.<em class="versenr"> 15</em> Sed kiel plenumiĝis por vi ĉiuj bonaj vortoj, kiujn
         la Eternulo, via Dio, diris al vi, tiel la Eternulo venigos sur
         vin ĉion malbonan, ĝis Li ekstermos vin de sur tiu bona tero,
         kiun donis al vi la Eternulo, via Dio.<em class="versenr"> 16</em> Se vi malobeos la
         interligon de la Eternulo, via Dio, kiun Li starigis kun vi, kaj
         vi iros kaj servos al aliaj dioj kaj adoros ilin: tiam ekflamos
         kontraŭ vin la kolero de la Eternulo, kaj vi forpereos rapide de
         sur la bona tero, kiun Li donis al vi.
      </p>
      <div class="dist_chapter"></div>
      <h3 class="chapternr">24</h3>
      <p class="first_p">Kaj Josuo kunvenigis ĉiujn tribojn de Izrael en Ŝeĥemon, kaj
         alvokis la plejaĝulojn de Izrael kaj iliajn ĉefojn kaj juĝistojn
         kaj observistojn; kaj ili stariĝis antaŭ Dio.<em class="versenr"> 2</em> Kaj Josuo diris
         al la tuta popolo: Tiel diris la Eternulo, Dio de Izrael: Transe
         de la Rivero loĝis viaj patroj en la tempo antikva, Teraĥ, patro
         de Abraham kaj patro de Naĥor; kaj ili servis al aliaj dioj.<em class="versenr"> 3</em> Sed Mi prenis vian patron Abraham de trans la Rivero kaj kondukis
         lin tra la tuta lando Kanaana, kaj Mi multigis lian idaron, kaj
         Mi donis al li Isaakon.<em class="versenr"> 4</em> Kaj Mi donis al Isaak Jakobon kaj
         Esavon; kaj Mi donis al Esav la monton Seir, ke li posedu ĝin;
         sed Jakob kaj liaj filoj foriris en Egiptujon.<em class="versenr"> 5</em> Kaj Mi sendis
         Moseon kaj Aaronon, kaj frapis Egiptujon, kiel Mi faris inter
         ili; kaj poste Mi elkondukis vin.<em class="versenr"> 6</em> Kaj Mi elkondukis viajn
         patrojn el Egiptujo; kaj vi venis al la maro. Kaj la Egiptoj
         postkuris viajn patrojn per ĉaroj kaj rajdantoj ĝis la Ruĝa Maro.<em class="versenr"> 7</em> Kaj ili ekkriis al la Eternulo, kaj Li aperigis mallumon inter
         vi kaj la Egiptoj, kaj venigis sur ilin la maron kaj kovris ilin.
         Kaj viaj okuloj vidis, kion Mi faris en Egiptujo; kaj vi loĝis en
         la dezerto dum longa tempo.<em class="versenr"> 8</em> Kaj Mi venigis vin al la lando de
         la Amoridoj, kiuj loĝas transe de Jordan, kaj ili militis kontraŭ
         vi; kaj Mi transdonis ilin en viajn manojn, kaj vi ekposedis
         ilian landon, kaj Mi ekstermis ilin antaŭ vi.<em class="versenr"> 9</em> Kaj leviĝis
         Balak, filo de Cipor, reĝo de Moab, kaj militis kontraŭ Izrael,
         kaj sendis kaj alvokis Bileamon, filon de Beor, por malbeni vin.<em class="versenr"> 10</em> Sed Mi ne volis aŭskulti Bileamon; kaj li benis vin, kaj Mi
         savis vin el liaj manoj.<em class="versenr"> 11</em> Kaj vi transiris Jordanon kaj venis
         al Jeriĥo; kaj militis kontraŭ vi la loĝantoj de Jeriĥo, la
         Amoridoj kaj la Perizidoj kaj la Kanaanidoj kaj la Ĥetidoj kaj la
         Girgaŝidoj, la Ĥividoj kaj la Jebusidoj; sed Mi transdonis ilin
         en viajn manojn.<em class="versenr"> 12</em> Kaj Mi sendis antaŭ vi krabrojn, kaj ili
         forpelis de vi la du reĝojn de la Amoridoj; ne per via glavo, kaj
         ne per via pafarko.<em class="versenr"> 13</em> Kaj Mi donis al vi landon, pri kiu vi ne
         laboris, kaj urbojn, kiujn vi ne konstruis, kaj vi loĝas en ili;
         de vinberĝardenoj kaj olivarboj, kiujn vi ne plantis, vi manĝas.<em class="versenr"> 14</em> Timu do la Eternulon, kaj servu al Li fidele kaj vere; kaj
         forpuŝu la diojn, al kiuj servis viaj patroj transe de la Rivero
         kaj en Egiptujo, kaj servu al la Eternulo.<em class="versenr"> 15</em> Sed se ne plaĉas al
         vi servi al la Eternulo, tiam elektu al vi hodiaŭ, al kiu vi
         volas servi: ĉu al la dioj, al kiuj servis viaj patroj, kiuj
         loĝis transe de la Rivero, ĉu al la dioj de la Amoridoj, en kies
         lando vi loĝas; sed mi kaj mia domo servos al la Eternulo.<em class="versenr"> 16</em> Tiam la popolo respondis kaj diris: Malproksima de ni estas la
         deziro forlasi la Eternulon kaj servi al aliaj dioj;<em class="versenr"> 17</em> ĉar la
         Eternulo estas nia Dio, Li, kiu elkondukis nin kaj niajn patrojn
         el Egiptujo, el la domo de sklaveco, kaj kiu faris antaŭ niaj
         okuloj tiujn grandajn signojn, kaj gardis nin dum la tuta vojo,
         kiun ni iris, kaj inter ĉiuj popoloj, tra kies mezo ni trairis.<em class="versenr"> 18</em> Kaj la Eternulo forpelis antaŭ ni ĉiujn popolojn, kaj la
         Amoridojn, kiuj loĝis en la lando. Ni do ankaŭ servos al la
         Eternulo; ĉar Li estas nia Dio.<em class="versenr"> 19</em> Kaj Josuo diris al la popolo:
         Vi ne povas servi al la Eternulo; ĉar Li estas Dio sankta, Dio
         severa; Li ne estos indulga kontraŭ viaj malbonagoj kaj pekoj.<em class="versenr"> 20</em> Se vi forlasos la Eternulon kaj servos al fremdaj dioj, tiam Li
         Sin turnos kaj faros al vi malbonon kaj ekstermos vin, post kiam
         Li faris al vi bonon.<em class="versenr"> 21</em> Kaj la popolo diris al Josuo: Ne, nur al
         la Eternulo ni servos.<em class="versenr"> 22</em> Kaj Josuo diris al la popolo: Vi estas
         atestantoj pri vi, ke vi elektis al vi la Eternulon, por servi al
         Li. Kaj ili respondis: Ni estas atestantoj.<em class="versenr"> 23</em> Nun forpuŝu do la
         fremdajn diojn, kiuj estas inter vi, kaj turnu vian koron al la
         Eternulo, Dio de Izrael.<em class="versenr"> 24</em> Kaj la popolo diris al Josuo: Al la
         Eternulo, nia Dio, ni servos, kaj Lian voĉon ni obeos.<em class="versenr"> 25</em> Kaj
         Josuo faris interligon kun la popolo en tiu tago, kaj donis al ĝi
         leĝojn kaj regulojn en Ŝeĥem.
      </p>
      <p class="p"><em class="versenr"> 26</em> Kaj Josuo skribis tiujn vortojn en la libron de instruo de
         Dio, kaj li prenis grandan ŝtonon, kaj starigis ĝin tie sub la
         kverko, kiu estis apud la sanktejo de la Eternulo.<em class="versenr"> 27</em> Kaj Josuo
         diris al la tuta popolo: Jen ĉi tiu ŝtono estos por ni atestanto;
         ĉar ĝi aŭdis ĉiujn vortojn de la Eternulo, kiujn Li diris al ni;
         kaj ĝi estu atestanto pri vi, por ke vi ne forneu vian Dion.<em class="versenr"> 28</em> Kaj Josuo forliberigis la popolon, ĉiun al lia posedaĵo.
      </p>
      <p class="p"><em class="versenr"> 29</em> Post tiu okazintaĵo mortis Josuo, filo de Nun, servanto de la
         Eternulo, havante la aĝon de cent dek jaroj.<em class="versenr"> 30</em> Kaj oni enterigis
         lin inter la limoj de lia posedaĵo en Timnat-Seraĥ, kiu estas sur
         la monto de Efraim, norde de la monto Gaaŝ.<em class="versenr"> 31</em> Kaj Izrael servis
         al la Eternulo dum la tuta vivo de Josuo, kaj dum la tuta vivo de
         la plejaĝuloj, kiuj vivis longe post Josuo, kaj kiuj sciis ĉiujn
         farojn de la Eternulo, kiujn Li faris al Izrael.<em class="versenr"> 32</em> Kaj la ostojn
         de Jozef, kiujn la Izraelidoj kunportis el Egiptujo, oni
         enterigis en Ŝeĥem, sur la kampoparto, kiun Jakob aĉetis de la
         filoj de Ĥamor, patro de Ŝeĥem, pro cent kesitoj, kaj kiu fariĝis
         posedaĵo de la filoj de Jozef.<em class="versenr"> 33</em> Kaj Eleazar, filo de Aaron,
         mortis; kaj oni enterigis lin sur la monteto de Pineĥas, lia
         filo, la monteto, kiu estis donita al li sur la monto de Efraim.
      </p>
      <hr>
      <div class="footer"><a href="libro_jug.html">JUĜISTOJ&nbsp;&gt;&gt;</a></div>
   </body>
</html>