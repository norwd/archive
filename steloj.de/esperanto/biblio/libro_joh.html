<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>SANKTA JOHANO</title>
   </head>
   <body background="../bld/papero.jpg">
      <div class="header"><span class="header_left"><a href="libro_luk.html">&lt;&lt;&nbsp;S. LUKO</a></span><span class="header_center"> <a href="index.html#NT">La Nova Testamento</a></span></div>
      <hr>
      <h3 class="head">SANKTA JOHANO</h3>
      <div class="dist_chapter"></div>
      <h3 class="chapternr">1</h3>
      <p class="first_p">En la komenco estis la Vorto, kaj la Vorto estis kun Dio, kaj
         la Vorto estis Dio.<em class="versenr"> 2</em> Tiu estis en la komenco kun Dio.<em class="versenr"> 3</em> Ĉio
         estiĝis per li; kaj aparte de li estiĝis nenio, kio estiĝis.<em class="versenr"> 4</em> En
         li estis la vivo, kaj la vivo estis la lumo de la homoj.<em class="versenr"> 5</em> Kaj la
         lumo brilas en la mallumo, kaj la mallumo ĝin ne venkis.<em class="versenr"> 6</em> De Dio
         estis sendita viro, kies nomo estis Johano.<em class="versenr"> 7</em> Tiu venis kiel
         atestanto, por atesti pri la lumo, por ke ĉiuj per li kredu.<em class="versenr"> 8</em> Li
         ne estis la lumo, sed li venis, por atesti pri la lumo.<em class="versenr"> 9</em> Tio
         estis la vera lumo, kiu lumas al ĉiu homo, venanta en la mondon.<em class="versenr"> 10</em> Tiu estis en la mondo, kaj la mondo per li estiĝis, kaj la
         mondo lin ne konis.<em class="versenr"> 11</em> Li venis al siaj propraĵoj, kaj liaj
         propruloj lin ne akceptis.<em class="versenr"> 12</em> Sed al ĉiuj, kiuj lin akceptis, li
         donis la rajton fariĝi filoj de Dio, al la kredantoj al lia nomo,<em class="versenr"> 13</em> kiuj naskiĝis nek el sango, nek el volo de karno, nek el volo
         de homo, sed el Dio.<em class="versenr"> 14</em> Kaj la Vorto fariĝis karno kaj loĝis
         inter ni, kaj ni vidis lian gloron, gloron kvazaŭ de la
         solenaskita de la Patro, plena de graco kaj vero.<em class="versenr"> 15</em> Johano
         atestis pri li, kaj kriis, dirante: Ĉi tiu estas li, pri kiu mi
         diris: Kiu venas post mi, tiu estas metita super mi, ĉar li
         ekzistis pli frue ol mi.<em class="versenr"> 16</em> Ĉar el lia pleneco ni ĉiuj ricevis,
         kaj gracon post graco.<em class="versenr"> 17</em> Ĉar la leĝo estis donita per Moseo; la
         graco kaj la vero estiĝis per Jesuo Kristo.<em class="versenr"> 18</em> Neniu iam vidis
         Dion; la solenaskita Filo, kiu estas en la sino de la Patro, Lin
         deklaris.
      </p>
      <p class="p"><em class="versenr"> 19</em> Kaj jen estas la atesto de Johano, kiam la Judoj sendis al li
         pastrojn kaj Levidojn el Jerusalem, por demandi lin: Kiu vi
         estas?<em class="versenr"> 20</em> Kaj li konfesis kaj ne kaŝis; kaj li konfesis: Mi ne
         estas la Kristo.<em class="versenr"> 21</em> Kaj ili demandis lin: Kio do? Ĉu vi estas
         Elija? Kaj li diris: Mi ne estas. Ĉu vi estas la profeto? Kaj li
         respondis: Ne.<em class="versenr"> 22</em> Ili do diris al li: Kiu vi estas? por ke ni
         donu respondon al niaj sendintoj. Kion vi diras pri vi mem?<em class="versenr"> 23</em> Li
         diris: Mi estas voĉo de krianto en la dezerto: Rektigu la vojon
         de la Eternulo, kiel diris la profeto Jesaja.<em class="versenr"> 24</em> Kaj tiuj estis
         senditaj de la Fariseoj.<em class="versenr"> 25</em> Kaj ili demandis lin, kaj diris al
         li: Kial do vi baptas, se vi ne estas la Kristo, nek Elija, nek
         la profeto?<em class="versenr"> 26</em> Johano respondis al ili, dirante: Mi baptas per
         akvo; meze de vi staras tiu, kiun vi ne konas,<em class="versenr"> 27</em> kiu venas post
         mi; la rimenon de lia ŝuo mi ne estas inda malligi.<em class="versenr"> 28</em> Tio okazis
         en Betania transe de Jordan, kie Johano baptadis.
      </p>
      <p class="p"><em class="versenr"> 29</em> La sekvantan tagon li vidis Jesuon venanta al li, kaj diris:
         Jen la Ŝafido de Dio, kiu forportas la pekon de la mondo!<em class="versenr"> 30</em> Li
         estas tiu, pri kiu mi diris: Post mi venas viro, kiu estas metita
         super mi, ĉar li ekzistis pli frue ol mi.<em class="versenr"> 31</em> Kaj mi lin ne konis;
         sed por ke li estu montrita al Izrael, tial mi venis, baptante
         per akvo.<em class="versenr"> 32</em> Kaj Johano atestis, dirante: Mi vidis la Spiriton
         malsupreniranta de la ĉielo kiel kolombo, kaj ĝi restis sur li.<em class="versenr"> 33</em> Kaj mi lin ne konis; sed kiu sendis min por bapti per akvo,
         Tiu diris al mi: Sur kiun vi vidos la Spiriton malsupreniranta
         kaj restanta sur li, tiu estas la baptanto per la Sankta Spirito.<em class="versenr"> 34</em> Kaj mi vidis, kaj atestis, ke ĉi tiu estas la Filo de Dio.
      </p>
      <p class="p"><em class="versenr"> 35</em> Denove la sekvantan tagon staris Johano, kaj du el liaj
         disĉiploj;<em class="versenr"> 36</em> kaj rigardante Jesuon promenantan, li diris: Jen la
         Ŝafido de Dio!<em class="versenr"> 37</em> Kaj la du disĉiploj aŭdis lin paroli, kaj
         sekvis Jesuon.<em class="versenr"> 38</em> Kaj Jesuo sin turnis, kaj vidis ilin
         sekvantajn, kaj diris al ili: Kion vi serĉas? Kaj ili diris al
         li: Rabeno (tio estas, Majstro), kie vi loĝas?<em class="versenr"> 39</em> Li diris al
         ili: Venu, kaj vi vidos. Ili do venis, kaj vidis, kie li loĝas,
         kaj ili restis ĉe li tiun tagon; estis ĉirkaŭ la deka horo.<em class="versenr"> 40</em> Unu el la du, kiuj aŭdis Johanon kaj lin sekvis, estis Andreo, la
         frato de Simon Petro.<em class="versenr"> 41</em> Tiu unue trovis sian propran fraton
         Simon, kaj diris al li: Ni trovis la Mesion (tio estas, Kriston).<em class="versenr"> 42</em> Li kondukis lin al Jesuo. Jesuo lin rigardis, kaj diris: Vi
         estas Simon, filo de Jona; vi estos nomata Kefas (tio estas,
         Petro).
      </p>
      <p class="p"><em class="versenr"> 43</em> La sekvantan tagon li volis foriri en Galileon, kaj trovis
         Filipon; kaj Jesuo diris al li: Sekvu min.<em class="versenr"> 44</em> Filipo estis el
         Betsaida, la urbo de Andreo kaj Petro.<em class="versenr"> 45</em> Filipo trovis
         Natanaelon, kaj diris al li: Ni trovis tiun, pri kiu skribis
         Moseo en la leĝo, kaj la profetoj, Jesuon el Nazaret, filon de
         Jozef.<em class="versenr"> 46</em> Kaj Natanael diris al li: Ĉu io bona povas esti el
         Nazaret? Filipo diris al li: Venu kaj vidu.<em class="versenr"> 47</em> Jesuo vidis
         Natanaelon venanta al li, kaj diris pri li: Jen vera Izraelido,
         en kiu ne estas ruzeco!<em class="versenr"> 48</em> Natanael diris al li: Per kio vi min
         konas? Jesuo respondis kaj diris al li: Antaŭ ol Filipo vin
         vokis, kiam vi estis sub la figarbo, mi vin vidis.<em class="versenr"> 49</em> Natanael
         respondis kaj diris al li: Rabeno, vi estas la Filo de Dio; vi
         estas Reĝo de Izrael!<em class="versenr"> 50</em> Jesuo respondis kaj diris al li: Ĉu vi
         kredas pro tio, ke mi diris al vi: Mi vin vidis sub la figarbo?
         vi vidos pli grandajn aferojn ol ĉi tio.<em class="versenr"> 51</em> Kaj li diris al li:
         Vere, vere, mi diras al vi, vi vidos la ĉielon malfermita kaj la
         anĝelojn de Dio suprenirantaj kaj malsuprenirantaj sur la Filon
         de homo.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">La trian tagon okazis edziĝo en Kana Galilea, kaj la patrino de
         Jesuo ĉeestis tie;<em class="versenr"> 2</em> ankaŭ Jesuo kaj liaj disĉiploj estis
         invititaj al la edziĝo.<em class="versenr"> 3</em> Kaj kiam mankis vino, la patrino de
         Jesuo diris al li: Ili ne havas vinon.<em class="versenr"> 4</em> Kaj Jesuo diris al ŝi:
         Kio estas inter mi kaj vi, virino? mia horo ankoraŭ ne venis.<em class="versenr"> 5</em> Lia patrino diris al la servantoj: Kion ajn li diros al vi, tion
         faru.<em class="versenr"> 6</em> Kaj estis tie ses akvokuvoj ŝtonaj, metitaj laŭ la purigo
         de la Judoj, enhavantaj po du ĝis tri metretoj.<em class="versenr"> 7</em> Jesuo diris al
         ili: Plenigu la akvokuvojn per akvo. Kaj oni plenigis ilin ĝis la
         rando.<em class="versenr"> 8</em> Kaj li diris al ili: Ĉerpu nun, kaj alportu al la
         festenestro. Kaj oni alportis.<em class="versenr"> 9</em> Kiam la festenestro gustumis la
         akvon, nun fariĝintan vino, kaj ne sciis, de kie ĝi estas (sciis
         tamen la servantoj, kiuj ĉerpis la akvon), la festenestro alvokis
         la fianĉon,<em class="versenr"> 10</em> kaj diris al li: Ĉiu homo prezentas unue la bonan
         vinon, kaj kiam oni jam drinkis, tiam la malpli bonan; sed vi
         rezervis la bonan vinon ĝis nun.<em class="versenr"> 11</em> Ĉi tiun komencon de signoj
         Jesuo faris en Kana Galilea, kaj elmontris sian gloron, kaj liaj
         disĉiploj kredis al li.
      </p>
      <p class="p"><em class="versenr"> 12</em> Post tio li malsupreniris al Kapernaum, kaj kun li lia patrino
         kaj liaj fratoj kaj liaj disĉiploj; kaj tie ili restis ne multajn
         tagojn.
      </p>
      <p class="p"><em class="versenr"> 13</em> Kaj la Pasko de la Judoj alproksimiĝis, kaj Jesuo supreniris
         al Jerusalem.<em class="versenr"> 14</em> Kaj li trovis en la templo vendistojn de bovoj
         kaj ŝafoj kaj kolomboj, kaj la monŝanĝistojn sidantajn;<em class="versenr"> 15</em> kaj
         farinte skurĝon el ŝnuretoj, li elpelis ĉiujn el la templo,
         ŝafojn kaj bovojn; kaj elŝutis la monerojn de la monŝanĝistoj kaj
         renversis la tablojn;<em class="versenr"> 16</em> kaj al la vendistoj de la kolomboj li
         diris: Forportu tion de ĉi tie; ne faru la domon de mia Patro
         domo de komerco.<em class="versenr"> 17</em> La disĉiploj rememoris, ke estis skribite:
         Fervoro pri Via domo min konsumis.<em class="versenr"> 18</em> La Judoj do respondis kaj
         diris al li: Kian signon vi montras al ni, ĉar vi faras tion?<em class="versenr"> 19</em> Respondis Jesuo kaj diris al ili: Detruu ĉi tiun sanktejon, kaj
         mi levos ĝin en la daŭro de tri tagoj.<em class="versenr"> 20</em> La Judoj diris: Kvardek
         ses jarojn ĉi tiu sanktejo estis konstruata; ĉu vi levos ĝin en
         la daŭro de tri tagoj?<em class="versenr"> 21</em> Sed li parolis pri la sanktejo de sia
         korpo.<em class="versenr"> 22</em> Kiam do li leviĝis el la mortintoj, la disĉiploj
         rememoris, ke li diris tion; kaj ili kredis la Skribon, kaj la
         vorton, kiun Jesuo diris.
      </p>
      <p class="p"><em class="versenr"> 23</em> Kaj kiam li estis en Jerusalem ĉe la Pasko, dum la festo,
         multaj fidis al lia nomo, vidante la signojn, kiujn li faris.<em class="versenr"> 24</em> Sed Jesuo ne konfidis sin al ili, ĉar li konis ĉiujn,<em class="versenr"> 25</em> kaj ne
         bezonis, ke iu atestu pri la homo, ĉar li mem sciis, kio estas en
         la homo.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Estis viro el la Fariseoj, nomata Nikodemo, ĉefo inter la
         Judoj;<em class="versenr"> 2</em> tiu venis al li nokte, kaj diris al li: Rabeno, ni
         scias, ke vi estas instruisto, veninta de Dio; ĉar neniu povas
         fari tiujn signojn, kiujn vi faras, se Dio ne estas kun li.<em class="versenr"> 3</em> Jesuo respondis kaj diris al li: Vere, vere, mi diras al vi: Se
         homo ne estas denove naskita, li ne povas vidi la regnon de Dio.<em class="versenr"> 4</em> Nikodemo diris al li: Kiel povas homo naskiĝi, kiam li estas
         maljuna? ĉu li povas eniri denove en la ventron de sia patrino
         kaj naskiĝi?<em class="versenr"> 5</em> Jesuo respondis: Vere, vere, mi diras al vi: Se
         homo ne estas naskita el akvo kaj la Spirito, li ne povas eniri
         en la regnon de Dio.<em class="versenr"> 6</em> Tio, kio naskiĝas el la karno, estas
         karno; kaj tio, kio naskiĝas de la Spirito, estas spirito.<em class="versenr"> 7</em> Ne
         miru, ke mi diris al vi: Vi devas esti denove naskitaj.<em class="versenr"> 8</em> La
         vento blovas, kie ĝi volas, kaj ĝian voĉon vi aŭdas, sed vi ne
         scias, de kie ĝi venas kaj kien ĝi iras; tia estas ĉiu, kiu estas
         naskita de la Spirito.<em class="versenr"> 9</em> Nikodemo respondis kaj diris al li: Kiel
         povas tio fariĝi?<em class="versenr"> 10</em> Jesuo respondis kaj diris al li: Vi estas la
         instruisto de Izrael, kaj ĉu vi ne scias tion?<em class="versenr"> 11</em> Vere, vere, mi
         diras al vi: Kion ni scias, tion ni parolas, kaj kion ni vidis,
         tion ni atestas; kaj vi homoj ne akceptas nian ateston.<em class="versenr"> 12</em> Se mi
         aferojn surterajn diris al vi, kaj vi ne kredas, kiel vi kredos,
         se mi diros enĉielajn?<em class="versenr"> 13</em> Kaj neniu supreniris en la ĉielon, krom
         tiu, kiu malsupreniris de la ĉielo, la Filo de homo, kiu estas en
         la ĉielo.<em class="versenr"> 14</em> Kaj kiel Moseo levis la serpenton en la dezerto,
         tiel devas la Filo de homo esti levita;<em class="versenr"> 15</em> por ke ĉiu, fidanta al
         li, havu eternan vivon.
      </p>
      <p class="p"><em class="versenr"> 16</em> Ĉar Dio tiel amis la mondon, ke Li donis Sian solenaskitan
         Filon, por ke ĉiu, kiu fidas al li, ne pereu, sed havu eternan
         vivon.<em class="versenr"> 17</em> Ĉar Dio sendis Sian Filon en la mondon, ne por juĝi la
         mondon, sed por ke la mondo per li estu savita.<em class="versenr"> 18</em> Kiu fidas al
         li, tiu ne estas juĝata; sed la nekredanto jam estas juĝita, ĉar
         li ne fidas al la nomo de la solenaskita Filo de Dio.<em class="versenr"> 19</em> Kaj jen
         estas la juĝo: ke la lumo venis en la mondon, kaj la homoj amis
         la mallumon pli ol la lumon, ĉar iliaj faroj estis malbonaj.<em class="versenr"> 20</em> Ĉar ĉiu, kiu faradas malbonon, malamas la lumon, kaj ne venas al
         la lumo, por ke liaj faroj ne estu malaprobitaj.<em class="versenr"> 21</em> Sed tiu, kiu
         faras la veron, venas al la lumo, por ke liaj faroj estu
         montrataj, ke ili estas faritaj en Dio.
      </p>
      <p class="p"><em class="versenr"> 22</em> Post tio venis Jesuo kun siaj disĉiploj en la landon Judujo,
         kaj restis tie kun ili kaj baptadis.<em class="versenr"> 23</em> Johano ankaŭ baptadis en
         Enon, proksime de Salim, ĉar estis tie multe da akvoj; kaj oni
         alvenis kaj estis baptitaj.<em class="versenr"> 24</em> Ĉar Johano ankoraŭ ne estis ĵetita
         en malliberejon.<em class="versenr"> 25</em> Fariĝis do diskutado inter la disĉiploj de
         Johano kaj iu Judo pri la puriĝo.<em class="versenr"> 26</em> Kaj ili venis al Johano, kaj
         diris al li: Rabeno, tiu, kiu estis kun vi transe de Jordan, kaj
         pri kiu vi atestis, jen tiu sama baptas, kaj ĉiuj venas al li.<em class="versenr"> 27</em> Johano respondis kaj diris: Homo ne povas ion ricevi, se ĝi ne
         estas donita al li el la ĉielo.<em class="versenr"> 28</em> Vi mem atestas pri mi, ke mi
         diris: Mi ne estas la Kristo, sed mi estas sendita antaŭ li.<em class="versenr"> 29</em> Kiu havas la fianĉinon, tiu estas la fianĉo; sed la amiko de la
         fianĉo, kiu staras kaj lin aŭdas, tre ĝojas pro la voĉo de la
         fianĉo; ĉi tiu mia ĝojo do plenumiĝis.<em class="versenr"> 30</em> Li devas altiĝi, sed mi
         devas malaltiĝi.
      </p>
      <p class="p"><em class="versenr"> 31</em> Kiu de supre venas, tiu estas super ĉiuj; kiu estas el la
         tero, tiu el la tero estas, kaj el la tero parolas; kiu venas de
         la ĉielo, tiu estas super ĉiuj.<em class="versenr"> 32</em> Kion li vidis kaj aŭdis, tion
         li atestas; kaj neniu akceptas lian ateston.<em class="versenr"> 33</em> Kiu akceptis lian
         ateston, tiu jam sigelis, ke Dio estas vera.<em class="versenr"> 34</em> Ĉar tiu, kiun Dio
         sendis, parolas la vortojn de Dio; ĉar ne laŭmezure Li donas la
         Spiriton.<em class="versenr"> 35</em> La Patro amas la Filon, kaj donis ĉion en lian
         manon.<em class="versenr"> 36</em> Kiu fidas al la Filo, tiu havas eternan vivon; sed kiu
         ne obeas al la Filo, tiu ne vidos vivon, sed la kolero de Dio sur
         li restas.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kiam do la Sinjoro sciis, ke la Fariseoj aŭdis, ke Jesuo faras
         kaj baptas pli multe da disĉiploj, ol Johano<em class="versenr"> 2</em> (kvankam baptadis
         ne Jesuo mem, sed liaj disĉiploj),<em class="versenr"> 3</em> li foriris el Judujo kaj
         reiris al Galileo.<em class="versenr"> 4</em> Kaj li devis trairi tra Samario.<em class="versenr"> 5</em> Li
         alvenis do al unu urbo Samaria, nomata Siĥar, apud la terpeco,
         kiun Jakob donis al sia filo Jozef;<em class="versenr"> 6</em> kaj la fonto de Jakob estis
         tie. Jesuo do, lacigita de sia vojirado, sidiĝis tiamaniere apud
         la fonto. Estis ĉirkaŭ la sesa horo.<em class="versenr"> 7</em> Venis virino Samaria, por
         ĉerpi akvon; Jesuo diris al ŝi: Donu al mi trinki.<em class="versenr"> 8</em> Ĉar liaj
         disĉiploj jam foriris en la urbon, por aĉeti nutraĵojn.<em class="versenr"> 9</em> La
         Samarianino do diris al li: Kiel vi, estante Judo, petas trinki
         de mi, kiu estas Samarianino? (Ĉar la Judoj ne interrilatas kun
         la Samarianoj.)<em class="versenr"> 10</em> Jesuo respondis kaj diris al ŝi: Se vi scius
         la donacon de Dio, kaj kiu estas tiu, kiu diras al vi: Donu al mi
         trinki, vi petus lin, kaj li donus al vi vivan akvon.<em class="versenr"> 11</em> La
         virino diris al li: Sinjoro, vi nenian ĉerpilon havas, kaj la
         puto estas profunda; de kie do vi havas tiun vivan akvon?<em class="versenr"> 12</em> Ĉu
         vi estas pli granda ol nia patro Jakob, kiu donis al ni la puton,
         kaj trinkis mem el ĝi, kiel ankaŭ liaj filoj kaj liaj brutoj?<em class="versenr"> 13</em> Jesuo respondis kaj diris al ŝi: Ĉiu, kiu trinkas el ĉi tiu akvo,
         denove soifos;<em class="versenr"> 14</em> sed kiu trinkos el la akvo, kiun mi donos al
         li, tiu neniam soifos; sed la akvo, kiun mi donos al li, fariĝos
         en li fonto de akvo, ŝprucanta supren por eterna vivo.<em class="versenr"> 15</em> La
         virino diris al li: Sinjoro, donu al mi ĉi tiun akvon, por ke mi
         ne plu soifu, kaj ne devu traveni ĉi tien, por ĉerpi.<em class="versenr"> 16</em> Jesuo
         diris al ŝi: Foriru, voku vian edzon, kaj revenu ĉi tien.<em class="versenr"> 17</em> La
         virino respondis kaj diris al li: Mi ne havas edzon. Jesuo diris
         al ŝi: Vi prave diris: Mi ne havas edzon;<em class="versenr"> 18</em> ĉar vi havis kvin
         edzojn; kaj tiu, kiun vi nun havas, ne estas via edzo; ĉi tion vi
         diris vere.<em class="versenr"> 19</em> La virino diris al li: Sinjoro, mi ekvidas, ke vi
         estas profeto.<em class="versenr"> 20</em> Niaj patroj adoradis sur ĉi tiu monto; kaj vi
         diras, ke en Jerusalem estas la loko, kie oni devas adori.<em class="versenr"> 21</em> Jesuo diris al ŝi: Kredu al mi, virino; venas la horo, kiam nek
         sur ĉi tiu monto, nek en Jerusalem, vi adoros la Patron.<em class="versenr"> 22</em> Vi
         adoras tion, kion vi ne konas; ni adoras tion, kion ni konas; ĉar
         el la Judoj estas la savo.<em class="versenr"> 23</em> Sed venas la horo, kaj jam estas,
         kiam la veraj adorantoj adoros la Patron laŭ spirito kaj vero;
         ĉar la Patro serĉas tiajn por esti Liaj adorantoj.<em class="versenr"> 24</em> Dio estas
         Spirito: kaj Liaj adorantoj devas adori Lin laŭ spirito kaj vero.<em class="versenr"> 25</em> La virino diris al li: Mi scias, ke venas la Mesio (kiu estas
         nomata Kristo); kiam tiu alestos, li anoncos al ni ĉion.<em class="versenr"> 26</em> Jesuo
         diris al ŝi: Tiu estas mi, kiu parolas kun vi.
      </p>
      <p class="p"><em class="versenr"> 27</em> Kaj ĉe tio venis liaj disĉiploj, kaj ili miris, ke li parolas
         kun virino; tamen neniu diris: Kion vi volas? aŭ: Kial vi parolas
         kun ŝi?<em class="versenr"> 28</em> La virino do lasis sian akvokruĉon, kaj foriris en la
         urbon, kaj diris al la homoj:<em class="versenr"> 29</em> Venu, vidu homon, kiu rakontis
         al mi ĉion, kion mi faris; ĉu eble ĉi tiu estas la Kristo?<em class="versenr"> 30</em> Ili
         eliris el la urbo, kaj venis al li.<em class="versenr"> 31</em> Dume la disĉiploj petis
         lin, dirante: Rabeno, manĝu.<em class="versenr"> 32</em> Sed li diris al ili: Por manĝi mi
         havas nutraĵon, pri kiu vi ne scias.<em class="versenr"> 33</em> La disĉiploj do diris
         inter si: Ĉu iu alportis al li ion por manĝi?<em class="versenr"> 34</em> Jesuo diris al
         ili: Mia nutraĵo estas plenumi la volon de Tiu, kiu min sendis,
         kaj fini Lian laboron.<em class="versenr"> 35</em> Ĉu vi ne diras: Estas ankoraŭ kvar
         monatoj, kaj venas la rikolto? jen mi diras al vi: Levu viajn
         okulojn kaj rigardu la kampojn, ke ili jam estas blankaj por la
         rikolto.<em class="versenr"> 36</em> La rikoltanto ricevas salajron, kaj kolektas frukton
         por eterna vivo, por ke ĝoju kune la semanto kaj la rikoltanto.<em class="versenr"> 37</em> Ĉar en ĉi tio estas vera la proverbo: Unu semas, alia
         rikoltas.<em class="versenr"> 38</em> Mi vin sendis, por rikolti tion, kion vi ne
         prilaboris; aliaj laboris, kaj vi eniris en ilian laboron.
      </p>
      <p class="p"><em class="versenr"> 39</em> Kaj el tiu urbo multaj el la Samarianoj kredis al li pro la
         diro de la virino, kiu atestis: Li rakontis al mi ĉion, kion mi
         faris.<em class="versenr"> 40</em> Kiam do la Samarianoj venis al li, ili petis, ke li
         restu ĉe ili; kaj li restis tie du tagojn.<em class="versenr"> 41</em> Kaj multe pli
         multaj kredis pro lia vorto,<em class="versenr"> 42</em> kaj diris al la virino: Jam ne
         pro via diro ni kredas, ĉar ni mem aŭdis lin; kaj ni scias, ke ĉi
         tiu estas vere la Savanto de la mondo.
      </p>
      <p class="p"><em class="versenr"> 43</em> Kaj post la du tagoj li foriris de tie en Galileon.<em class="versenr"> 44</em> Ĉar
         Jesuo mem atestis, ke profeto ne havas honoron en sia propra
         lando.<em class="versenr"> 45</em> Kiam do li venis en Galileon, la Galileanoj akceptis
         lin, ĉar ili jam vidis ĉion, kion li faris en Jerusalem dum la
         festo; ĉar ili ankaŭ iris al la festo.
      </p>
      <p class="p"><em class="versenr"> 46</em> Li revenis en Kanan Galilean, kie li faris la akvon vino. Kaj
         estis unu kortegano, kies filo estis malsana en Kapernaum.<em class="versenr"> 47</em> Kiam li aŭdis, ke Jesuo alvenis el Judujo en Galileon, li iris al
         li, kaj petis lin malsupreniri kaj resanigi lian filon; ĉar li
         preskaŭ mortis.<em class="versenr"> 48</em> Jesuo do diris al li: Se vi ne vidas signojn
         kaj mirindaĵojn, vi tute ne kredos.<em class="versenr"> 49</em> La kortegano diris al li:
         Sinjoro, malsupreniru, antaŭ ol mia fileto mortos.<em class="versenr"> 50</em> Jesuo diris
         al li: Foriru, via filo vivas. La viro kredis la vorton, kiun
         Jesuo parolis al li, kaj li foriris.<em class="versenr"> 51</em> Dum li ankoraŭ
         malsupreniris, liaj sklavoj lin renkontis, dirante: Via filo
         vivas.<em class="versenr"> 52</em> Li demandis al ili pri la horo, kiam li ekresaniĝis.
         Ili respondis al li: Hieraŭ je la sepa horo la febro lin
         forlasis.<em class="versenr"> 53</em> Tial la patro sciis, ke tio estis en tiu sama horo,
         en kiu Jesuo diris al li: Via filo vivas; kaj kredis li mem kaj
         lia tuta domo.<em class="versenr"> 54</em> Ĉi tiun jam la duan signon faris Jesuo, veninte
         el Judujo en Galileon.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Post tio estis festo de la Judoj, kaj Jesuo supreniris al
         Jerusalem.
      </p>
      <p class="p"><em class="versenr"> 2</em> En Jerusalem apud la Pordego de Ŝafoj estas lageto, nomata en
         la Hebrea lingvo Betesda, havanta kvin portikojn.<em class="versenr"> 3</em> En tiuj kuŝis
         amaso da malsanuloj, blinduloj, lamuloj, velkintoj, kiuj atendis
         la ekmovon de la akvo;<em class="versenr"> 4</em> ĉar anĝelo de la Eternulo malsupreniris
         iafoje en la lageton kaj movis la akvon; kiu ajn do unua post la
         movado de la akvo enpaŝis, tiu resaniĝis, tute egale, de kia
         malsano li suferis.<em class="versenr"> 5</em> Kaj tie estis unu viro, kiu estis tridek ok
         jarojn en sia malforteco.<em class="versenr"> 6</em> Kiam Jesuo vidis lin kuŝantan, kaj
         sciis, ke li jam de longe malsanas, li diris al li: Ĉu vi volas
         fariĝi sana?<em class="versenr"> 7</em> La malsanulo respondis: Sinjoro, mi ne havas iun
         por enĵeti min en la lageton, kiam la akvo moviĝis; sed dum mi
         venas, alia paŝas malsupren antaŭ mi.<em class="versenr"> 8</em> Jesuo diris al li:
         Leviĝu, prenu vian liton, kaj iru.<em class="versenr"> 9</em> Kaj la viro tuj fariĝis
         sana, kaj prenis sian liton, kaj iris.
      </p>
      <p class="p">Kaj estis la sabato en tiu tago.<em class="versenr"> 10</em> La Judoj do diris al la
         resanigito: Estas la sabato, kaj al vi ne konvenas porti vian
         liton.<em class="versenr"> 11</em> Li respondis: Tiu, kiu min sanigis, diris al mi: Prenu
         vian liton, kaj iru.<em class="versenr"> 12</em> Ili demandis lin: Kiu estas tiu homo, kiu
         diris al vi: Prenu kaj iru?<em class="versenr"> 13</em> Sed la resanigito ne sciis, kiu
         tiu estas; ĉar Jesuo jam formoviĝis pro la tiea homamaso.<em class="versenr"> 14</em> Poste Jesuo trovis lin en la templo, kaj diris al li: Jen vi
         fariĝis sana; ne plu peku, por ke io pli malbona ne okazu al vi.<em class="versenr"> 15</em> La viro foriris, kaj diris al la Judoj, ke Jesuo estas tiu,
         kiu lin sanigis.<em class="versenr"> 16</em> Kaj la Judoj persekutis Jesuon pro tio, ke li
         tion faris en sabato.<em class="versenr"> 17</em> Sed Jesuo respondis al ili: Mia Patro
         ĝis nun laboras, kaj mi laboras.<em class="versenr"> 18</em> Pro tio do la Judoj des pli
         celis mortigi lin, pro tio, ke li ne nur malobservis la sabaton,
         sed ankaŭ diris, ke Dio estas lia propra Patro, kaj pretendis
         esti egala al Dio.
      </p>
      <p class="p"><em class="versenr"> 19</em> Jesuo do respondis kaj diris al ili:
      </p>
      <p class="p">Vere, vere, mi diras al vi: La Filo ne povas per si mem fari ion,
         krom tio, kion li vidas la Patron faranta; ĉar kion ajn Li faras,
         tion la Filo tiel same ankaŭ faras.<em class="versenr"> 20</em> Ĉar la Patro amas la
         Filon, kaj montras al li ĉion, kion Li mem faras; kaj Li montros
         al li farojn pli grandajn ol ĉi tio, por ke vi miru.<em class="versenr"> 21</em> Ĉar kiel
         la Patro levas la mortintojn kaj ilin vivigas, tiel ankaŭ la Filo
         vivigas tiujn, kiujn li volas.<em class="versenr"> 22</em> Ĉar la Patro juĝas neniun, sed
         Li donis ĉian juĝon al la Filo,<em class="versenr"> 23</em> por ke ĉiuj honoru la Filon
         tiel same, kiel ili honoras la Patron. Kiu ne honoras la Filon,
         tiu ne honoras la Patron, kiu lin sendis.<em class="versenr"> 24</em> Vere, vere, mi diras
         al vi: Kiu aŭskultas mian vorton, kaj kredas al Tiu, kiu min
         sendis, tiu havas eternan vivon kaj ne venas en juĝon, sed jam
         pasis de morto en vivon.<em class="versenr"> 25</em> Vere, vere, mi diras al vi: Venas
         horo kaj jam estas, kiam la mortintoj aŭdos la voĉon de la Filo
         de Dio; kaj la aŭdintoj vivos.<em class="versenr"> 26</em> Ĉar kiel la Patro havas en Si
         mem vivon, tiel Li donis al la Filo ankaŭ, ke ĉi tiu havu en si
         mem vivon;<em class="versenr"> 27</em> kaj Li donis al li la rajton fari juĝon, ĉar li
         estas la Filo de homo.<em class="versenr"> 28</em> Ne miru pro tio; ĉar venas horo, en kiu
         ĉiuj, kiuj estas en la tomboj, aŭdos lian voĉon,<em class="versenr"> 29</em> kaj eliros;
         la farintoj de bono, al releviĝo por vivo; sed la farintoj de
         malbono, al releviĝo por juĝo.
      </p>
      <p class="p"><em class="versenr"> 30</em> Mi ne povas per mi mem fari ion; kiel mi aŭdas, tiel mi juĝas;
         kaj mia juĝo estas justa, ĉar mi celas ne mian propran volon, sed
         la volon de Tiu, kiu min sendis.<em class="versenr"> 31</em> Se mi atestus pri mi mem, mia
         atesto ne estus vera.<em class="versenr"> 32</em> Estas alia, kiu atestas pri mi; kaj mi
         scias, ke vera estas la atesto, kiun li atestas pri mi.<em class="versenr"> 33</em> Vi
         sendis al Johano, kaj li atestis pri la vero.<em class="versenr"> 34</em> Sed la atesto,
         kiun mi ricevas, ne estas el homo, tamen mi tion diras, por ke vi
         estu savitaj.<em class="versenr"> 35</em> Li estis la lampo, kiu brulas kaj lumas; kaj vi
         volis ĝoji kelkan tempon en lia lumo.<em class="versenr"> 36</em> Sed la atesto, kiun mi
         havas, estas pli granda ol la atesto de Johano; ĉar la laboroj,
         kiujn la Patro donis al mi por fini, tiuj samaj laboroj, kiujn mi
         faras, atestas pri mi, ke la Patro min sendis.<em class="versenr"> 37</em> Kaj la Patro,
         kiu min sendis, atestis pri mi. Vi nek aŭdis iam Lian voĉon, nek
         vidis Lian formon.<em class="versenr"> 38</em> Kaj vi ne havas Lian vorton restantan en
         vi, ĉar vi ne kredas al tiu, kiun Li sendis.<em class="versenr"> 39</em> Vi esploras la
         Skribojn, ĉar vi opinias, ke en ili vi havas eternan vivon; kaj
         ili estas tio, kio atestas pri mi;<em class="versenr"> 40</em> kaj vi ne volas veni al mi,
         por havi vivon.<em class="versenr"> 41</em> De homoj mi ne prenas gloron.<em class="versenr"> 42</em> Sed mi vin
         scias, ke vi ne havas en vi la amon al Dio.<em class="versenr"> 43</em> Mi venis en la
         nomo de mia Patro, kaj vi min ne akceptas; se alia venos en sia
         propra nomo, vi lin akceptos.<em class="versenr"> 44</em> Kiel povas kredi vi, kiuj prenas
         gloron unu de alia, kaj la gloron, kiu venas de la sola Dio, vi
         ne serĉas?<em class="versenr"> 45</em> Ne pensu, ke mi akuzos vin antaŭ la Patro; ekzistas
         unu, kiu akuzas vin, Moseo, al kiu vi esperas.<em class="versenr"> 46</em> Ĉar se vi
         kredus al Moseo, vi ankaŭ kredus al mi, ĉar li skribis pri mi.<em class="versenr"> 47</em> Sed se vi ne kredas liajn skribojn, kiel vi kredos miajn vortojn?
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Poste Jesuo foriris trans la maron de Galileo, tio estas de
         Tiberias.<em class="versenr"> 2</em> Kaj granda homamaso lin sekvis, ĉar ili vidis la
         signojn, kiujn li faris por la malsanuloj.<em class="versenr"> 3</em> Kaj Jesuo supreniris
         sur la monton, kaj tie li sidis kun siaj disĉiploj.<em class="versenr"> 4</em> Kaj la
         Pasko, la festo de la Judoj, estis proksima.<em class="versenr"> 5</em> Jesuo do, levinte
         siajn okulojn, kaj ekvidinte, ke granda homamaso venas al li,
         diris al Filipo: De kie ni aĉetu panojn, por ke ĉi tiuj manĝu?<em class="versenr"> 6</em> Tion li diris, por provi lin; ĉar li mem sciis, kion li faros.<em class="versenr"> 7</em> Filipo respondis al li: Panoj por ducent denaroj ne sufiĉus por
         ili, por ke ĉiu iometon ricevu.<em class="versenr"> 8</em> Unu el liaj disĉiploj, Andreo,
         frato de Simon Petro, diris al li:<em class="versenr"> 9</em> Ĉi tie estas knabo, kiu
         havas kvin hordeajn panojn kaj du malgrandajn fiŝojn; sed kio
         estas tio por tiom da homoj?<em class="versenr"> 10</em> Jesuo diris: Sidigu la homojn.
         Kaj estis tie multe da herbo. La viroj do sidiĝis, nombre ĉirkaŭ
         kvin mil.<em class="versenr"> 11</em> Kaj Jesuo prenis la panojn, kaj doninte dankon,
         disdonis al la sidiĝintoj; kaj tiel same el la fiŝoj tiom, kiom
         oni deziris.<em class="versenr"> 12</em> Kaj kiam ili satiĝis, li diris al siaj disĉiploj:
         Kolektu la postrestantajn fragmentojn, por ke nenio perdiĝu.<em class="versenr"> 13</em> Ili do kolektis ilin, kaj plenigis dek du korbojn per la
         fragmentoj de la kvin hordeaj panoj, kiuj postrestis al la
         manĝintoj.<em class="versenr"> 14</em> Kiam do la homoj vidis la signon, kiun Jesuo faris,
         ili diris: Ĉi tiu estas vere la profeto, kiu devis veni en la
         mondon.
      </p>
      <p class="p"><em class="versenr"> 15</em> Tial Jesuo, eksciante, ke oni celas veni kaj kapti lin, por
         fari lin reĝo, denove fortiris sin sola al la monto.
      </p>
      <p class="p"><em class="versenr"> 16</em> Kaj kiam vesperiĝis, liaj disĉiploj malsupreniris al la maro;<em class="versenr"> 17</em> kaj enŝipiĝinte, ili veturis trans la maron al Kapernaum. Kaj
         jam estis mallume, kaj Jesuo ankoraŭ ne venis al ili.<em class="versenr"> 18</em> Kaj la
         maro malsereniĝis de forta vento, kiu blovis.<em class="versenr"> 19</em> Kiam do ili
         remis proksimume dudek kvin ĝis tridek stadiojn, ili ekvidis
         Jesuon iranta sur la akvo, kaj proksimiĝanta al la ŝipo; kaj ili
         timis.<em class="versenr"> 20</em> Sed li diris al ili: Ĝi estas mi; ne timu.<em class="versenr"> 21</em> Tiam ili
         volonte ricevis lin en la ŝipon, kaj tuj la ŝipo albordiĝis tien,
         kien ili veturis.
      </p>
      <p class="p"><em class="versenr"> 22</em> La sekvantan tagon, kiam la homamaso, kiu restis trans la
         maro, vidis, ke nenia ŝipeto estas tie krom unu, kaj ke Jesuo ne
         eniris kun la disĉiploj en la ŝipon, sed la disĉiploj solaj
         veturis<em class="versenr"> 23</em> (venis tamen ŝipetoj el Tiberias proksime al la loko,
         kie oni manĝis la panon, post kiam la Sinjoro donis dankon) ―<em class="versenr"> 24</em> kiam do la homamaso vidis, ke Jesuo ne estas tie, nek liaj
         disĉiploj, ili ankaŭ eniris la ŝipetojn kaj veturis al Kapernaum,
         serĉante Jesuon.<em class="versenr"> 25</em> Kaj trovinte lin trans la maro, ili diris al
         li: Rabeno, kiam vi venis ĉi tien?<em class="versenr"> 26</em> Jesuo respondis al ili kaj
         diris: Vere, vere, mi diras al vi: Vi min serĉas, ne ĉar vi vidis
         signojn, sed ĉar vi manĝis el la panoj kaj satiĝis.<em class="versenr"> 27</em> Laboru ne
         por la pereema nutraĵo, sed por la nutraĵo, kiu restas ĝis eterna
         vivo, kiun la Filo de homo donos al vi; ĉar lin Dio, la Patro,
         sigelis.<em class="versenr"> 28</em> Ili do diris al li: Kiel ni agu, por ke ni faru la
         farojn de Dio?<em class="versenr"> 29</em> Jesuo respondis kaj diris al ili: Jen la faro
         de Dio: kredi al tiu, kiun Li sendis.<em class="versenr"> 30</em> Ili do diris al li: Kian
         signon vi montras, por ke ni vidu kaj kredu al vi? kion vi faras?<em class="versenr"> 31</em> Niaj patroj manĝis la manaon en la dezerto, kiel estas
         skribite: Li donis al ili ĉielan panon por manĝi.<em class="versenr"> 32</em> Jesuo do
         diris al ili: Vere, vere, mi diras al vi: Ne Moseo donis al vi
         tiun ĉielan panon; sed mia Patro donas al vi la veran ĉielan
         panon.<em class="versenr"> 33</em> Ĉar la pano de Dio estas tiu, kiu malsupreniras de la
         ĉielo kaj donas vivon al la mondo.<em class="versenr"> 34</em> Ili do diris al li:
         Sinjoro, ĉiam donu al ni tiun panon.<em class="versenr"> 35</em> Jesuo diris al ili: Mi
         estas la pano de vivo; kiu venas al mi, tiu neniam malsatos, kaj
         kiu kredas al mi, tiu neniam soifos.<em class="versenr"> 36</em> Sed mi diris al vi, ke vi
         min vidis, kaj tamen vi ne kredas.<em class="versenr"> 37</em> Ĉio, kion la Patro donas al
         mi, venos al mi; kaj tiun, kiu venas al mi, mi ja ne elĵetos.<em class="versenr"> 38</em> Ĉar mi malsupreniris de la ĉielo, por plenumi ne mian volon, sed
         la volon de Tiu, kiu min sendis.<em class="versenr"> 39</em> Kaj estas la volo de Tiu, kiu
         min sendis, ke el ĉio, kion Li donis al mi, mi ne perdu ion, sed
         relevu ĝin en la lasta tago.<em class="versenr"> 40</em> Ĉar estas la volo de mia Patro,
         ke ĉiu, kiu vidas la Filon kaj kredas al li, havu eternan vivon;
         kaj mi levos tiun en la lasta tago.
      </p>
      <p class="p"><em class="versenr"> 41</em> La Judoj do murmuris pri li, ĉar li diris: Mi estas la pano,
         kiu malsupreniris de la ĉielo.<em class="versenr"> 42</em> Kaj ili diris: Ĉu ĉi tiu ne
         estas Jesuo, filo de Jozef, kies patron kaj patrinon ni konas?
         kiel do li diras: Mi malsupreniris de la ĉielo?<em class="versenr"> 43</em> Jesuo
         respondis kaj diris al ili: Ne murmuru inter vi.<em class="versenr"> 44</em> Neniu povas
         veni al mi, se la Patro, kiu min sendis, ne tiros lin; kaj mi
         levos tiun en la lasta tago.<em class="versenr"> 45</em> Estas skribite en la profetoj:
         Kaj ĉiuj estos instruitaj de Dio. Ĉiu do, kiu aŭdis de la Patro
         kaj lernis, venas al mi.<em class="versenr"> 46</em> Neniu vidis la Patron, krom tiu, kiu
         estas de Dio; li vidis la Patron.<em class="versenr"> 47</em> Vere, vere, mi diras al vi:
         Kiu kredas, tiu havas vivon eternan.<em class="versenr"> 48</em> Mi estas la pano de vivo.<em class="versenr"> 49</em> Viaj patroj manĝis la manaon en la dezerto, kaj mortis.<em class="versenr"> 50</em> Jen
         la pano, kiu malsupreniris de la ĉielo, por ke oni manĝu el ĝi
         kaj ne mortu.<em class="versenr"> 51</em> Mi estas la viva pano, kiu malsupreniris de la
         ĉielo; se iu manĝos el ĉi tiu pano, tiu vivos eterne; kaj la
         pano, kiun mi donos, estas mia karno, por la vivo de la mondo.
      </p>
      <p class="p"><em class="versenr"> 52</em> La Judoj do disputis inter si, dirante: Kiel ĉi tiu povas doni
         al ni sian karnon por manĝi?<em class="versenr"> 53</em> Jesuo do diris al ili: Vere,
         vere, mi diras al vi: Se vi ne manĝas la karnon de la Filo de
         homo kaj ne trinkas lian sangon, vi ne havas en vi vivon.<em class="versenr"> 54</em> Kiu
         manĝas mian karnon kaj trinkas mian sangon, tiu havas eternan
         vivon; kaj mi levos tiun en la lasta tago.<em class="versenr"> 55</em> Ĉar mia karno estas
         vera manĝaĵo, kaj mia sango estas vera trinkaĵo.<em class="versenr"> 56</em> Kiu manĝas
         mian karnon kaj trinkas mian sangon, tiu restas en mi, kaj mi en
         li.<em class="versenr"> 57</em> Kiel la vivanta Patro min sendis, kaj mi vivas pro la
         Patro, tiel, kiu min manĝas, tiu vivos pro mi.<em class="versenr"> 58</em> Jen la pano,
         kiu malsupreniris de la ĉielo; ne kiel la patroj manĝis, kaj
         mortis; kiu manĝas ĉi tiun panon, tiu vivos eterne.<em class="versenr"> 59</em> Tion li
         diris en la sinagogo, instruante en Kapernaum.
      </p>
      <p class="p"><em class="versenr"> 60</em> Multaj do el liaj disĉiploj, aŭdinte tion, diris: Malfacila
         estas tiu parolo; kiu povas lin aŭskulti?<em class="versenr"> 61</em> Sed Jesuo, sciante
         en si mem, ke liaj disĉiploj pri tio murmuris, diris al ili: Ĉu
         tio faligas vin?<em class="versenr"> 62</em> Kio do, se vi vidos la Filon de homo
         supreniranta tien, kie li antaŭe estis?<em class="versenr"> 63</em> La spirito estas la
         viviganto; la karno nenion utilas; la vortoj, kiujn mi diris al
         vi, estas spirito kaj estas vivo.<em class="versenr"> 64</em> Sed estas iuj el vi, kiuj ne
         kredas. Ĉar Jesuo sciis de la komenco, kiuj estas la nekredantoj,
         kaj kiu lin perfidos.<em class="versenr"> 65</em> Kaj li diris: Tial mi diris al vi, ke
         neniu povas veni al mi, se tio ne estas donita al li de mia
         Patro.
      </p>
      <p class="p"><em class="versenr"> 66</em> Ĉe tio multaj el liaj disĉiploj iris returne kaj lin ne plu
         akompanis.<em class="versenr"> 67</em> Jesuo do diris al la dek du: Ĉu vi ankaŭ volas
         foriri?<em class="versenr"> 68</em> Simon Petro respondis al li: Sinjoro, al kiu ni iru?
         vi havas la vortojn de eterna vivo.<em class="versenr"> 69</em> Kaj ni ekkredis kaj scias,
         ke vi estas la Sanktulo de Dio.<em class="versenr"> 70</em> Respondis al ili Jesuo: Ĉu mi
         ne elektis vin la dek du, kaj unu el vi estas diablo?<em class="versenr"> 71</em> Li
         parolis pri Judas Iskariota, filo de Simon; ĉar tiu, unu el la
         dek du, estis perfidonta lin.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Kaj post tio Jesuo iradis en Galileo; ĉar li ne volis iradi en
         Judujo, ĉar la Judoj celis mortigi lin.<em class="versenr"> 2</em> La festo de la Judoj,
         nomata la festo de laŭboj, proksimiĝis.<em class="versenr"> 3</em> Liaj fratoj do diris al
         li: Transiru de ĉi tie, kaj iru en Judujon, por ke viaj disĉiploj
         ankaŭ vidu viajn farojn, kiujn vi faras.<em class="versenr"> 4</em> Ĉar neniu faras ion
         sekrete, kaj celas mem esti publike konata. Se vi faras tiajn
         farojn, montru vin al la mondo.<em class="versenr"> 5</em> Ĉar liaj fratoj mem ne kredis
         al li.<em class="versenr"> 6</em> Jesuo do diris al ili: Mia tempo ankoraŭ ne venis; sed
         via tempo ĉiam estas preta.<em class="versenr"> 7</em> La mondo ne povas vin malami; sed
         min ĝi malamas, ĉar mi atestas pri ĝi, ke ĝiaj faroj estas
         malbonaj.<em class="versenr"> 8</em> Supreniru vi al la festo; mi ankoraŭ ne supreniras al
         la festo, ĉar mia tempo ankoraŭ ne maturiĝis.<em class="versenr"> 9</em> Dirinte tion al
         ili, li restis ankoraŭ en Galileo.
      </p>
      <p class="p"><em class="versenr"> 10</em> Sed kiam liaj fratoj supreniris al la festo, tiam li ankaŭ
         supreniris, ne malkaŝe, sed kvazaŭ sekrete.<em class="versenr"> 11</em> La Judoj do serĉis
         lin ĉe la festo, kaj diris: Kie li estas?<em class="versenr"> 12</em> Kaj fariĝis multe da
         murmurado inter la homamasoj pri li. Unuj diris: Li estas bonulo;
         aliaj diris: Ne, sed li erarigas la amason.<em class="versenr"> 13</em> Tamen neniu
         parolis malkaŝe pri li, pro timo antaŭ la Judoj.
      </p>
      <p class="p"><em class="versenr"> 14</em> Sed ĉirkaŭ la mezo de la festo, Jesuo supreniris en la templon
         kaj instruis.<em class="versenr"> 15</em> Kaj la Judoj miris, dirante: Kiel ĉi tiu scias
         skribojn, neniam lerninte?<em class="versenr"> 16</em> Jesuo respondis al ili kaj diris:
         Mia instruado estas ne mia, sed Ties, kiu min sendis.<em class="versenr"> 17</em> Se iu
         volas plenumi Lian volon, tiu scios pri la instruado, ĉu ĝi estas
         de Dio, aŭ ĉu mi parolas nur el mi mem.<em class="versenr"> 18</em> Kiu parolas el si mem,
         tiu celas sian propran gloron; sed kiu celas la gloron de Tiu,
         kiu lin sendis, tiu estas verema, kaj maljusteco ne estas en li.<em class="versenr"> 19</em> Ĉu Moseo ne donis al vi la leĝon? kaj neniu el vi observas la
         leĝon. Kial vi celas mortigi min?<em class="versenr"> 20</em> La homamaso respondis: Vi
         havas demonon; kiu celas mortigi vin?<em class="versenr"> 21</em> Jesuo respondis kaj
         diris al ili: Mi faris unu faron, kaj vi ĉiuj miras pro tio.<em class="versenr"> 22</em> Moseo donis al vi cirkumcidon (tamen ĝi estas ne de Moseo, sed de
         la patroj); kaj vi en la sabato cirkumcidas viron.<em class="versenr"> 23</em> Se viro
         estas cirkumcidata en la sabato, por ke oni ne malobeu al la
         Mosea leĝo, ĉu vi koleras kontraŭ mi pro tio, ke mi tute sanigis
         viron en sabato?<em class="versenr"> 24</em> Ne juĝu laŭ ŝajno, sed juĝu justan juĝon.
      </p>
      <p class="p"><em class="versenr"> 25</em> Tiam kelkaj el la Jerusalemanoj diris: Ĉu li ne estas tiu,
         kiun oni celas mortigi?<em class="versenr"> 26</em> Kaj jen li parolas maltime, kaj ili
         diras al li nenion. Ĉu eble la estraro certe scias, ke ĉi tiu
         estas la Kristo?<em class="versenr"> 27</em> Tamen ni scias, de kie ĉi tiu estas; sed kiam
         la Kristo venos, neniu scios, de kie li estas.<em class="versenr"> 28</em> Jesuo do,
         instruante en la templo, ekkriis kaj diris: Vi jam min konas, kaj
         vi ankaŭ scias, de kie mi estas; kaj mi ne venis de mi mem; sed
         Tiu, kiu min sendis, estas vera, sed Lin vi ne konas.<em class="versenr"> 29</em> Mi Lin
         konas, ĉar mi estas de Li; kaj Li min sendis.<em class="versenr"> 30</em> Oni do celis
         kapti lin; sed neniu metis sur lin sian manon, ĉar lia horo
         ankoraŭ ne venis.<em class="versenr"> 31</em> Kaj multaj el la homamaso kredis al li, kaj
         diris: Kiam la Kristo venos, ĉu li faros pli multe da signoj, ol
         ĉi tiu faris?<em class="versenr"> 32</em> La Fariseoj aŭdis la amason murmuranta tion pri
         li, kaj la ĉefpastroj kaj la Fariseoj sendis oficistojn, por
         kapti lin.<em class="versenr"> 33</em> Jesuo do diris al ili: Ankoraŭ iom da tempo mi
         estas kun vi, kaj mi foriras al Tiu, kiu min sendis.<em class="versenr"> 34</em> Vi min
         serĉos kaj ne trovos; kaj kie mi estas, vi ne povas tien veni.<em class="versenr"> 35</em> Tial la Judoj inter si diris: Kien ĉi tiu iros, ke ni lin ne
         trovos? ĉu li iros al la disĵetitoj inter la Grekoj kaj instruos
         la Grekojn?<em class="versenr"> 36</em> Kia diro estas tio, kion li diris: Vi min serĉos
         kaj ne trovos, kaj: Kie mi estas, vi ne povas tien veni?
      </p>
      <p class="p"><em class="versenr"> 37</em> En la lasta tago, la granda tago de la festo, Jesuo staris kaj
         kriis, dirante: Se iu soifas, tiu venu al mi kaj trinku.<em class="versenr"> 38</em> Kiu
         kredas al mi, kiel la Skribo diris, el ties ventro fluos riveroj
         da viva akvo.<em class="versenr"> 39</em> Sed tion li diris pri la Spirito, kiun estis
         ricevontaj tiuj, kiuj kredis al li; ĉar la Spirito ankoraŭ ne
         estis donita, ĉar Jesuo ankoraŭ ne estis glorita.<em class="versenr"> 40</em> Iuj do el la
         homamaso, aŭdinte tiujn vortojn, diris: Vere ĉi tiu estas la
         Profeto.<em class="versenr"> 41</em> Aliaj diris: Ĉi tiu estas la Kristo. Sed kelkaj
         diris: Tamen ĉu el Galileo la Kristo venas?<em class="versenr"> 42</em> Ĉu la Skribo ne
         diris, ke la Kristo venas el la idaro de David kaj el la vilaĝo
         Bet-Leĥem, kie David estis?<em class="versenr"> 43</em> Tiel fariĝis pro li malkonsento
         inter la homamaso.<em class="versenr"> 44</em> Kaj iuj el ili volis kapti lin, sed neniu
         metis sur lin la manojn.
      </p>
      <p class="p"><em class="versenr"> 45</em> Tiam la oficistoj revenis al la ĉefpastroj kaj Fariseoj, kaj
         ĉi tiuj diris al ili: Kial vi lin ne alkondukis?<em class="versenr"> 46</em> Respondis la
         oficistoj: Ankoraŭ neniam tiel parolis homo.<em class="versenr"> 47</em> La Fariseoj do
         respondis al ili: Ĉu vi ankaŭ estas erarigitaj?<em class="versenr"> 48</em> Ĉu kredis al
         li iu el la regantoj, aŭ el la Fariseoj?<em class="versenr"> 49</em> Sed tiu homamaso, kiu
         ne scias la leĝon, estas malbenita.<em class="versenr"> 50</em> Tiam Nikodemo (tiu, kiu
         venis nokte al Jesuo, estante unu el ili) diris al ili:<em class="versenr"> 51</em> Ĉu nia
         leĝo juĝas iun, se antaŭe oni ne aŭskultis lin, kaj ne sciiĝis,
         kion li faras?<em class="versenr"> 52</em> Ili respondis kaj diris al li: Ĉu vi ankaŭ
         estas el Galileo? Esploru, kaj vidu, ke neniam el Galileo venas
         profeto.
      </p>
      <p class="p"><em class="versenr"> 53</em> [Kaj ĉiu iris al sia domo;
      </p>
      <div class="dist_chapter"></div>
      <h3 class="chapternr">8</h3>
      <p class="first_p">sed Jesuo iris al la monto Olivarba.<em class="versenr"> 2</em> Kaj li revenis frumatene
         en la templon, kaj la tuta popolo venis al li; kaj li sidiĝis,
         kaj instruadis ilin.<em class="versenr"> 3</em> Kaj la skribistoj kaj Fariseoj alkondukis
         virinon, kaptitan en adulto; kaj stariginte ŝin en la mezo,<em class="versenr"> 4</em> ili
         diris al li: Majstro, ĉi tiu virino estas kaptita adultante, en
         la faro mem.<em class="versenr"> 5</em> En la leĝo Moseo ordonis al ni tiajn ŝtonmortigi;
         sed kion vi diras?<em class="versenr"> 6</em> Kaj tion ili diris, provante lin, por povi
         lin akuzi pri io. Sed Jesuo sin klinis, kaj per fingro skribis
         sur la tero.<em class="versenr"> 7</em> Kiam ili ankoraŭ demandis lin, li leviĝis, kaj
         diris al ili: Kiu el vi estas senpeka, tiu unua ĵetu sur ŝin
         ŝtonon.<em class="versenr"> 8</em> Kaj denove li sin klinis kaj skribis sur la tero.<em class="versenr"> 9</em> Sed
         aŭdinte tion, ili eliris unu post alia, komencante de la plej
         maljunaj kaj ĝis la lastaj; kaj restis Jesuo sola, kaj la virino
         staranta en la mezo.<em class="versenr"> 10</em> Kaj Jesuo leviĝis, kaj diris al ŝi:
         Virino, kie ili estas? ĉu neniu vin kondamnis?<em class="versenr"> 11</em> Kaj ŝi diris:
         Neniu, Sinjoro. Jesuo diris al ŝi: Ankaŭ mi vin ne kondamnas;
         iru, kaj de nun ne plu peku.]
      </p>
      <p class="p"><em class="versenr"> 12</em> Jesuo denove parolis al ili, dirante: Mi estas la lumo de la
         mondo; kiu min sekvas, tiu ne iros en mallumo, sed havos la lumon
         de la vivo.<em class="versenr"> 13</em> La Fariseoj do diris al li: Vi atestas pri vi mem;
         via atesto ne estas vera.<em class="versenr"> 14</em> Jesuo respondis kaj diris al ili:
         Kvankam mi atestas pri mi mem, tamen mia atesto estas vera; ĉar
         mi scias, de kie mi venis, kaj kien mi iras; sed vi ne scias, de
         kie mi venis, nek kien mi iras.<em class="versenr"> 15</em> Vi juĝas laŭ la karno; mi
         juĝas neniun.<em class="versenr"> 16</em> Tamen, eĉ se mi juĝas, mia juĝo estas vera; ĉar
         mi ne estas sola, sed mi kaj la Patro, kiu min sendis.<em class="versenr"> 17</em> Estas
         ja skribite en via leĝo, ke la atesto de du homoj estas vera.<em class="versenr"> 18</em> Mi estas atestanto pri mi mem, kaj la Patro, kiu min sendis,
         atestas pri mi.<em class="versenr"> 19</em> Ili do diris al li: Kie estas via Patro?
         Respondis Jesuo: Vi konas nek min, nek mian Patron; se vi konus
         min, vi konus ankaŭ mian Patron.<em class="versenr"> 20</em> Tiujn vortojn Jesuo parolis
         en la trezorejo, dum li instruis en la templo; kaj neniu arestis
         lin, ĉar lia horo ankoraŭ ne venis.
      </p>
      <p class="p"><em class="versenr"> 21</em> Jesuo do denove diris al ili: Mi foriras, kaj vi serĉos min,
         kaj vi mortos en via peko; kien mi iras, tien vi ne povas veni.<em class="versenr"> 22</em> La Judoj do diris: Ĉu li sin mortigos? ĉar li diras: Kien mi
         iras, tien vi ne povas veni.<em class="versenr"> 23</em> Kaj li diris al ili: Vi estas de
         malsupre, mi estas de supre; vi estas de ĉi tiu mondo, mi ne
         estas de ĉi tiu mondo.<em class="versenr"> 24</em> Mi tial diris al vi, ke vi mortos en
         viaj pekoj; ĉar se vi ne kredos, ke mi estas, vi mortos en viaj
         pekoj.<em class="versenr"> 25</em> Ili do diris al li: Kiu vi estas? Jesuo diris al ili:
         Laŭ tio, kion mi diradis al vi de la komenco.<em class="versenr"> 26</em> Mi havas multon
         por diri kaj juĝi pri vi; sed Tiu, kiu min sendis, estas vera;
         kaj tion, kion mi aŭdis de Li, mi parolas al la mondo.<em class="versenr"> 27</em> Ili ne
         komprenis, ke li parolas al ili pri la Patro.<em class="versenr"> 28</em> Jesuo do diris:
         Kiam vi levos la Filon de homo, tiam vi scios, ke mi estas, kaj
         ke mi ne faras ion per mi mem; sed kiel la Patro instruis min,
         tion mi parolas.<em class="versenr"> 29</em> Kaj Tiu, kiu min sendis, estas kun mi; Li ne
         lasis min sola; ĉar mi ĉiam faras tion, kio plaĉas al Li.<em class="versenr"> 30</em> Dum
         li parolis tion, multaj kredis al li.
      </p>
      <p class="p"><em class="versenr"> 31</em> Jesuo do diris al la Judoj, kiuj kredis al li: Se vi restos en
         mia vorto, vi estas vere miaj disĉiploj;<em class="versenr"> 32</em> kaj vi scios la
         veron, kaj la vero vin liberigos.<em class="versenr"> 33</em> Ili respondis al li: Ni
         estas idaro de Abraham, kaj ankoraŭ al neniu ni estis sklavoj;
         kial vi diras: Vi estos liberigitaj?<em class="versenr"> 34</em> Jesuo respondis al ili:
         Vere, vere, mi diras al vi: Ĉiu, kiu faras pekon, estas sklavo de
         peko.<em class="versenr"> 35</em> Kaj la sklavo ne ĉiam restas en la domo, sed la filo
         ĉiam restas.<em class="versenr"> 36</em> Se do la Filo vin liberigos, vi estos efektive
         liberaj.<em class="versenr"> 37</em> Mi scias, ke vi estas idaro de Abraham; sed vi celas
         mortigi min, ĉar mia vorto ne progresas en vi.<em class="versenr"> 38</em> Mi parolas
         tion, kion mi vidis ĉe mia Patro; kaj vi ankaŭ faras tion, kion
         vi vidis ĉe via patro.<em class="versenr"> 39</em> Ili respondis kaj diris al li: Nia
         patro estas Abraham. Jesuo diris al ili: Se vi estus Abrahamidoj,
         vi farus la farojn de Abraham.<em class="versenr"> 40</em> Sed nun vi celas mortigi min,
         homon, kiu parolis al vi la veron, kiun mi aŭdis de Dio; tion
         Abraham ne faris.<em class="versenr"> 41</em> Vi faras la farojn de via patro. Tiam ili
         diris al li: Ni ne naskiĝis per malĉasteco; unu Patron ni havas,
         Dion.<em class="versenr"> 42</em> Jesuo diris al ili: Se Dio estus via Patro, vi min amus;
         ĉar de Dio mi elvenis, kaj estas veninta; ĉar mi ne venis de mi
         mem, sed Li min sendis.<em class="versenr"> 43</em> Kial vi ne komprenas mian parolon?
         Tial, ke vi ne povas aŭdi mian vorton.<em class="versenr"> 44</em> Vi estas de patro, la
         diablo, kaj vi volas fari la dezirojn de via patro. Li estis
         hommortiganto de la komenco, kaj ne staras en la vero, ĉar vero
         ne estas en li. Kiam li parolas mensogon, li parolas sian
         propraĵon, ĉar li estas mensoganto, kaj la patro de ĝi.<em class="versenr"> 45</em> Sed
         tial, ke mi parolas la veron, vi ne kredas al mi.<em class="versenr"> 46</em> Kiu el vi
         pruvas kontraŭ mi pekon? Se mi diras la veron, kial vi ne kredas
         al mi?<em class="versenr"> 47</em> Kiu estas de Dio, tiu aŭskultas la vortojn de Dio; vi
         ne aŭskultas, ĉar vi ne estas el Dio.<em class="versenr"> 48</em> La Judoj respondis kaj
         diris al li: Ĉu ne prave ni diras, ke vi estas Samariano kaj
         havas demonon?<em class="versenr"> 49</em> Jesuo respondis: Mi ne havas demonon; sed mi
         honoras mian Patron, kaj vi min malhonoras.<em class="versenr"> 50</em> Sed mi ne serĉas
         mian gloron: estas Unu, kiu serĉas kaj juĝas.<em class="versenr"> 51</em> Vere, vere, mi
         diras al vi: Se iu observos mian vorton, tiu la morton neniam
         vidos.<em class="versenr"> 52</em> La Judoj diris al li: Nun ni scias, ke vi havas
         demonon. Mortis Abraham, kaj la profetoj; kaj vi diras: Se iu
         observos mian vorton, tiu la morton neniam gustumos.<em class="versenr"> 53</em> Ĉu vi
         estas pli granda ol nia patro Abraham, kiu mortis? kaj la
         profetoj mortis; kiu vi pretendas esti?<em class="versenr"> 54</em> Jesuo respondis: Se mi
         gloros min mem, mia gloro estas nenio; Tiu, kiu min gloras, estas
         mia Patro, pri kiu vi diras, ke Li estas via Dio;<em class="versenr"> 55</em> kaj vi Lin
         ne konis, sed mi Lin konas; kaj se mi diros, ke mi Lin ne konas,
         mi estos, kiel vi, mensoganto; sed mi Lin konas, kaj observas
         Lian vorton.<em class="versenr"> 56</em> Via patro Abraham ĝojegis vidi mian tagon, kaj li
         vidis kaj estis ravita.<em class="versenr"> 57</em> Tiam la Judoj diris al li: Vi ankoraŭ
         ne estas kvindekjara, kaj ĉu vi vidis Abrahamon?<em class="versenr"> 58</em> Jesuo diris
         al ili: Vere, vere, mi diras al vi: Antaŭ ol naskiĝis Abraham, mi
         ekzistas.<em class="versenr"> 59</em> Tiam ili prenis ŝtonojn, por ĵeti sur lin; sed Jesuo
         sin kaŝis, kaj eliris el la templo.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj preterirante, li vidis viron blindan de post la naskiĝo.<em class="versenr"> 2</em> Kaj liaj disĉiploj demandis lin, dirante: Rabeno, kiu do pekis,
         ĉi tiu viro, aŭ liaj gepatroj, ke li naskiĝis blinda?<em class="versenr"> 3</em> Jesuo
         respondis: Nek ĉi tiu viro pekis, nek liaj gepatroj; sed por ke
         la faroj de Dio aperu en li.<em class="versenr"> 4</em> Dum estas tago, mi devas prilabori
         la farojn de Tiu, kiu min sendis; venas la nokto, kiam neniu
         povas labori.<em class="versenr"> 5</em> Dum mi estas en la mondo, mi estas la lumo de la
         mondo.<em class="versenr"> 6</em> Dirinte tion, li kraĉis sur la teron, kaj faris el la
         kraĉaĵo koton, kaj ŝmiris per la koto la okulojn de la blindulo,<em class="versenr"> 7</em> kaj diris al li: Iru, lavu vin en la lageto de Ŝiloaĥ (tio
         estas, Sendito). Li do foriris, kaj sin lavis, kaj revenis
         vidanta.<em class="versenr"> 8</em> La najbaroj do, kaj tiuj, kiuj antaŭe vidis lin, ke li
         estas almozulo, diris: Ĉu ĉi tiu ne estas tiu, kiu sidis kaj
         petis almozojn?<em class="versenr"> 9</em> Unuj diris: Li estas; aliaj diris: Ne, sed li
         estas simila al tiu. Li diris: Tiu mi estas.<em class="versenr"> 10</em> Ili do diris al
         li: Kiamaniere viaj okuloj malfermiĝis?<em class="versenr"> 11</em> Li respondis kaj
         diris: La homo, nomata Jesuo, faris koton kaj ŝmiris miajn
         okulojn, kaj diris al mi: Iru al Ŝiloaĥ, kaj vin lavu; kaj mi
         iris, kaj lavis min, kaj mi ricevis vidpovon.<em class="versenr"> 12</em> Tiam ili diris
         al li: Kie li estas? Li diris: Mi ne scias.
      </p>
      <p class="p"><em class="versenr"> 13</em> Ili kondukis al la Fariseoj la iam blindan viron.<em class="versenr"> 14</em> Sed estis
         sabato la tago, en kiu Jesuo faris la koton kaj malfermis liajn
         okulojn.<em class="versenr"> 15</em> La Fariseoj do denove demandis lin, kiamaniere li
         ricevis vidpovon. Kaj li diris al ili: Li metis koton sur miajn
         okulojn, kaj mi lavis min, kaj mi vidas.<em class="versenr"> 16</em> Unuj do el la
         Fariseoj diris: Ĉi tiu homo ne estas de Dio, ĉar li ne observas
         la sabaton. Aliaj diris: Kiel povas homo pekulo fari tiajn
         signojn? Kaj malkonsento estis inter ili.<em class="versenr"> 17</em> Denove ili diris al
         la blindulo: Kion vi diras pri li rilate tion, ke li malfermis
         viajn okulojn? Li diris: Li estas profeto.<em class="versenr"> 18</em> La Judoj ne kredis
         pri li, ke li estis antaŭe blinda, kaj ke li ricevis vidpovon,
         ĝis ili alvokis la gepatrojn de tiu, kiu ricevis vidpovon,<em class="versenr"> 19</em> kaj
         demandis ilin, dirante: Ĉu ĉi tiu estas via filo, kiu, vi diras,
         naskiĝis blinda? kiel do li nun vidas?<em class="versenr"> 20</em> Liaj gepatroj respondis
         kaj diris: Ni scias, ke ĉi tiu estas nia filo, kaj ke li naskiĝis
         blinda;<em class="versenr"> 21</em> sed kial li nun vidas, ni ne scias; kaj kiu malfermis
         liajn okulojn, ni ne scias; demandu lin, li havas plenaĝon; li
         pri si mem parolos.<em class="versenr"> 22</em> Tion diris la gepatroj, ĉar ili timis la
         Judojn; ĉar la Judoj jam interkonsentis, ke se iu konfesos, ke li
         estas la Kristo, tiu estu forigita el la sinagogo.<em class="versenr"> 23</em> Tial la
         gepatroj diris: Li havas plenaĝon, demandu lin.<em class="versenr"> 24</em> Ili do denove
         alvokis la viron, kiu estis blinda, kaj diris al li: Donu gloron
         al Dio; ni certe scias, ke tiu homo estas pekulo.<em class="versenr"> 25</em> Li do
         respondis: Ĉu li estas pekulo, mi ne scias; unu aferon mi scias,
         ke mi estis blinda kaj nun vidas.<em class="versenr"> 26</em> Tiam ili diris al li denove:
         Kion li faris al vi? kiamaniere li malfermis viajn okulojn?<em class="versenr"> 27</em> Li
         respondis al ili: Mi ĵus diris al vi, kaj vi ne atentis; kial vi
         volas denove ĝin aŭdi? ĉu vi ankaŭ volas fariĝi liaj disĉiploj?<em class="versenr"> 28</em> Tiam ili insultis lin, kaj diris: Vi estas lia disĉiplo, sed
         ni estas disĉiploj de Moseo.<em class="versenr"> 29</em> Ni scias, ke Dio parolis al
         Moseo; sed pri ĉi tiu, ni ne scias, de kie li estas.<em class="versenr"> 30</em> La viro
         respondis kaj diris al ili: Jen la mirindaĵo, ke vi ne scias, de
         kie li estas, kaj tamen li malfermis miajn okulojn.<em class="versenr"> 31</em> Ni scias,
         ke Dio ne atentas pekulojn; sed se iu estas adoranto de Dio kaj
         plenumas Lian volon, tiun Li atentas.<em class="versenr"> 32</em> De la komenco de la
         mondo oni neniam aŭdis, ke iu malfermis la okulojn de homo, kiu
         naskiĝis blinda.<em class="versenr"> 33</em> Se ĉi tiu homo ne estus de Dio, li nenion
         povus fari.<em class="versenr"> 34</em> Ili respondis kaj diris al li: Vi tute naskiĝis en
         pekoj, kaj ĉu vi nin instruas? Kaj ili forpelis lin eksteren.
      </p>
      <p class="p"><em class="versenr"> 35</em> Jesuo aŭdis, ke ili forpelis lin; kaj trovinte lin, li diris
         al li: Ĉu vi kredas al la Filo de Dio?<em class="versenr"> 36</em> Li respondis kaj diris:
         Kiu li estas, Sinjoro, por ke mi kredu al li?<em class="versenr"> 37</em> Jesuo diris al
         li: Vi lin vidis; kaj li estas tiu, kiu parolas kun vi.<em class="versenr"> 38</em> Kaj li
         diris: Sinjoro, mi kredas. Kaj li adorkliniĝis al li.<em class="versenr"> 39</em> Kaj
         Jesuo diris: Por juĝo mi venis en ĉi tiun mondon, por ke la
         nevidantoj vidu, kaj ke la vidantoj fariĝu blindaj.<em class="versenr"> 40</em> Kaj tion
         aŭdis tiuj el la Fariseoj, kiuj estis kun li; kaj ili diris al
         li: Ĉu ni ankaŭ estas blindaj?<em class="versenr"> 41</em> Jesuo diris al ili: Se vi estus
         blindaj, vi ne havus pekon; sed nun vi diras: Ni vidas; via peko
         do restas.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Vere, vere, mi diras al vi: Kiu eniras en la ŝafejon ne tra la
         pordo, sed aliloke suprengrimpas, tiu estas ŝtelisto kaj rabisto.<em class="versenr"> 2</em> Sed kiu eniras tra la pordo, tiu estas la paŝtisto de la ŝafoj.<em class="versenr"> 3</em> Al tiu la pordisto malfermas; kaj la ŝafoj aŭskultas lian
         voĉon, kaj li alvokas laŭ nomoj siajn proprajn ŝafojn, kaj
         elkondukas ilin.<em class="versenr"> 4</em> Kaj kiam li kondukis eksteren siajn ŝafojn, li
         iras antaŭ ili, kaj la ŝafoj lin sekvas, ĉar ili konas lian
         voĉon.<em class="versenr"> 5</em> Kaj fremdulon ili ne sekvos, sed forkuros de li, ĉar ili
         ne konas la voĉon de fremduloj.<em class="versenr"> 6</em> Tiun alegorion Jesuo diris al
         ili; sed ili ne komprenis, kiajn aferojn li parolas al ili.
      </p>
      <p class="p"><em class="versenr"> 7</em> Jesuo do diris denove al ili: Vere, vere, mi diras al vi: Mi
         estas la pordo de la ŝafoj.<em class="versenr"> 8</em> Ĉiuj, kiuj venis pli frue ol mi,
         estas ŝtelistoj kaj rabistoj; sed la ŝafoj ne aŭskultis ilin.<em class="versenr"> 9</em> Mi estas la pordo; se iu tra mi eniras, tiu estos savita; kaj li
         eniros kaj eliros, kaj trovos paŝtaĵon.<em class="versenr"> 10</em> La ŝtelisto ne venas,
         krom por ŝteli kaj buĉi kaj pereigi; mi venis, por ke ili havu
         vivon, kaj havu ĝin abunde.<em class="versenr"> 11</em> Mi estas la bona paŝtisto; la bona
         paŝtisto demetas sian vivon por la ŝafoj.<em class="versenr"> 12</em> La dungito, kaj tiu,
         kiu ne estas paŝtisto, kies propraĵo la ŝafoj ne estas, ekvidas
         la lupon venanta kaj lasas la ŝafojn kaj forkuras; kaj la lupo
         ilin kaptas kaj dispelas;<em class="versenr"> 13</em> li forkuras tial, ke li estas
         dungito kaj ne zorgas pri la ŝafoj.<em class="versenr"> 14</em> Mi estas la bona paŝtisto,
         kaj mi konas la miajn, kaj la miaj min konas<em class="versenr"> 15</em> tiel same, kiel
         la Patro min konas, kaj mi konas la Patron; kaj mi demetas mian
         vivon por la ŝafoj.<em class="versenr"> 16</em> Kaj aliajn ŝafojn mi havas, kiuj ne estas
         de ĉi tiu gregejo; ilin ankaŭ mi devas alkonduki, kaj ili
         aŭskultos mian voĉon; kaj estos unu grego, unu paŝtisto.<em class="versenr"> 17</em> Pro
         tio la Patro min amas, ke mi demetas mian vivon, por ke mi ĝin
         reprenu.<em class="versenr"> 18</em> Neniu ĝin forprenas de mi, sed mi ĝin demetas
         memvole. Mi havas la rajton ĝin demeti, kaj mi havas la rajton
         ĝin repreni. Ĉi tiun ordonon mi ricevis de mia Patro.
      </p>
      <p class="p"><em class="versenr"> 19</em> Denove fariĝis malkonsento inter la Judoj pro tiuj diroj.<em class="versenr"> 20</em> Kaj multaj el ili diris: Li havas demonon kaj estas freneza; kial
         vi lin aŭskultas?<em class="versenr"> 21</em> Aliaj diris: Tiuj ne estas diroj de
         demonhavanto. Ĉu demono povas malfermi la okulojn de blinduloj?
      </p>
      <p class="p"><em class="versenr"> 22</em> Okazis la festo de inaŭguro en Jerusalem, kaj estis vintro;<em class="versenr"> 23</em> kaj Jesuo promenis en la templo, en la portiko de Salomono.<em class="versenr"> 24</em> La
         Judoj do ĉirkaŭis lin, kaj diris al li: Ĝis kiam vi tenas en dubo
         nian animon? Se vi estas la Kristo, diru al ni malkaŝe.<em class="versenr"> 25</em> Jesuo
         respondis al ili: Mi diris al vi, kaj vi ne kredas; la faroj,
         kiujn mi faras en la nomo de mia Patro, atestas pri mi.<em class="versenr"> 26</em> Sed vi
         ne kredas, ĉar vi ne estas el miaj ŝafoj.<em class="versenr"> 27</em> Miaj ŝafoj aŭskultas
         mian voĉon, kaj mi ilin konas, kaj ili min sekvas;<em class="versenr"> 28</em> kaj mi
         donas al ili eternan vivon; kaj ili neniam pereos, kaj neniu ilin
         forkaptos el mia mano.<em class="versenr"> 29</em> Mia Patro, kiu donis ilin al mi,
         superas ĉion; kaj neniu povas ion forkapti el la mano de mia
         Patro.<em class="versenr"> 30</em> Mi kaj la Patro estas unu.<em class="versenr"> 31</em> Tiam la Judoj denove
         prenis ŝtonojn, por ŝtonmortigi lin.<em class="versenr"> 32</em> Jesuo respondis al ili:
         Multajn bonajn farojn mi montris al vi de mia Patro; pro kiu el
         ili vi volas ŝtonmortigi min?<em class="versenr"> 33</em> La Judoj respondis: Ne pro bona
         faro ni volas ŝtonmortigi vin, sed pro blasfemo, kaj ĉar vi,
         estante homo, pretendas esti Dio.<em class="versenr"> 34</em> Jesuo respondis: Ĉu ne estas
         skribite en via leĝo: Mi diris: Vi estas dioj?<em class="versenr"> 35</em> Se li nomis
         dioj tiujn, al kiuj venis la vorto de Dio (kaj la Skribo ne povas
         esti nuligita),<em class="versenr"> 36</em> ĉu vi diras pri tiu, kiun la Patro konsekris
         kaj sendis en la mondon: Vi blasfemas; ĉar mi diris: Mi estas
         Filo de Dio?<em class="versenr"> 37</em> Se mi ne faras la farojn de mia Patro, ne kredu
         al mi.<em class="versenr"> 38</em> Sed se mi faras ilin, kvankam vi ne kredas al mi, kredu
         la farojn, por ke vi sciu kaj kaj komprenu, ke la Patro estas en
         mi, kaj mi en la Patro.<em class="versenr"> 39</em> Ili denove celis kapti lin, sed li
         iris for de ilia mano.
      </p>
      <p class="p"><em class="versenr"> 40</em> Li foriris denove trans Jordanon tien, kie Johano unue baptis,
         kaj tie li restadis.<em class="versenr"> 41</em> Kaj multaj venis al li, kaj diris: Johano
         ja ne faris signon; sed ĉio, kion Johano diris pri ĉi tiu, estis
         vera.<em class="versenr"> 42</em> Kaj tie multaj kredis al li.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj estis unu malsanulo, nomata Lazaro, el Betania, la vilaĝo
         de Maria kaj ŝia fratino Marta.<em class="versenr"> 2</em> Tiu Maria, kies frato Lazaro
         estis malsana, estis tiu sama, kiu ŝmiris la Sinjoron per ŝmiraĵo
         kaj viŝis liajn piedojn per siaj haroj.<em class="versenr"> 3</em> La fratinoj do sendis
         al li, dirante: Sinjoro, jen tiu, kiun vi amas, estas malsana.<em class="versenr"> 4</em> Sed Jesuo, aŭdinte tion, diris: Ĉi tiu malsano estas ne por la
         morto, sed por la gloro de Dio, por ke la Filo de Dio estu per ĝi
         glorata.<em class="versenr"> 5</em> Kaj Jesuo amis Martan kaj ŝian fratinon kaj Lazaron.<em class="versenr"> 6</em> Kaj kiam li sciiĝis, ke tiu estas malsana, li restis ankoraŭ du
         tagojn en la loko, kie li estis.<em class="versenr"> 7</em> Poste li diris al la
         disĉiploj: Ni iru returne en Judujon.<em class="versenr"> 8</em> La disĉiploj diris al li:
         Rabeno, la Judoj ĵus celis ŝtonmortigi vin; kaj ĉu vi denove iras
         tien?<em class="versenr"> 9</em> Jesuo respondis: Ĉu ne estas dek du horoj en la tago? Se
         iu iras dum la tago, li ne faletas, ĉar li vidas la lumon de ĉi
         tiu mondo.<em class="versenr"> 10</em> Sed se iu iras dum la nokto, li faletas, ĉar en li
         ne estas la lumo.<em class="versenr"> 11</em> Tion li parolis, kaj poste li diris al ili:
         Nia amiko Lazaro endormiĝis, sed mi iras, por veki lin el lia
         dormo.<em class="versenr"> 12</em> La disĉiploj do diris: Sinjoro, se li endormiĝis, li
         resaniĝos.<em class="versenr"> 13</em> Jesuo parolis pri lia morto; sed ili supozis, ke li
         parolas pri ripozo en dormo.<em class="versenr"> 14</em> Tiam Jesuo diris al ili klare:
         Lazaro jam mortis.<em class="versenr"> 15</em> Kaj pro vi mi ĝojas, ke mi ne ĉeestis tie,
         por ke vi kredu; tamen ni iru al li.<em class="versenr"> 16</em> Tiam Tomaso, nomata
         Didimo, diris al siaj kundisĉiploj: Ni ankaŭ iru, por ke ni mortu
         kun li.
      </p>
      <p class="p"><em class="versenr"> 17</em> Kiam Jesuo alvenis, li trovis lin jam kvar tagojn entombigita.<em class="versenr"> 18</em> Kaj Betania estis proksime de Jerusalem, en la distanco de
         ĉirkaŭ dek kvin stadioj;<em class="versenr"> 19</em> kaj multaj el la Judoj jam venis al
         Marta kaj Maria, por konsoli ilin pri ilia frato.<em class="versenr"> 20</em> Marta do,
         kiam ŝi eksciis, ke Jesuo alproksimiĝas, iris al li renkonte; sed
         Maria ankoraŭ sidis en la domo.<em class="versenr"> 21</em> Tiam diris Marta al Jesuo:
         Sinjoro, se vi estus ĉi tie, mia frato ne estus mortinta.<em class="versenr"> 22</em> Sed
         eĉ nun mi scias, ke kion ajn vi petos de Dio, tion Dio donos al
         vi.<em class="versenr"> 23</em> Jesuo diris al ŝi: Via frato releviĝos.<em class="versenr"> 24</em> Marta diris al
         li: Mi scias, ke li releviĝos ĉe la releviĝo en la lasta tago.<em class="versenr"> 25</em> Jesuo diris al ŝi: Mi estas la releviĝo kaj la vivo; kiu kredas
         al mi, eĉ se li estos mortinta, tiu vivos,<em class="versenr"> 26</em> kaj ĉiu, kiu vivas
         kaj kredas al mi, por ĉiam ne mortos. Ĉu vi tion kredas?<em class="versenr"> 27</em> Ŝi
         diris al li: Jes, Sinjoro, mi jam kredas, ke vi estas la Kristo,
         la Filo de Dio, la venanta en la mondon.<em class="versenr"> 28</em> Kaj dirinte tion, ŝi
         foriris, kaj vokis sekrete sian fratinon Maria, dirante: La
         Majstro ĉeestas, kaj vokas vin.<em class="versenr"> 29</em> Kaj ŝi, aŭdinte tion, leviĝis
         rapide kaj iris al li.<em class="versenr"> 30</em> (Sed Jesuo ankoraŭ ne eniris en la
         vilaĝon, sed estis en la loko, kie Marta lin renkontis.)<em class="versenr"> 31</em> La
         Judoj do, kiuj estis kun ŝi en la domo kaj konsolis ŝin, vidinte,
         ke Maria leviĝis subite kaj eliris, sekvis ŝin, dirante: Ŝi iras
         al la tombo, por plori tie.<em class="versenr"> 32</em> Kiam Maria alvenis al la loko, kie
         Jesuo estis, kaj lin vidis, ŝi falis antaŭ liaj piedoj, dirante:
         Sinjoro, se vi estus ĉi tie, mia frato ne estus mortinta.<em class="versenr"> 33</em> Kiam
         do Jesuo vidis ŝin ploranta kaj la Judojn ankaŭ, kiuj venis kun
         ŝi, plorantaj, li ĝemis en la spirito kaj maltrankviliĝis,<em class="versenr"> 34</em> kaj
         diris: Kie vi lin kuŝigis? Ili diris al li: Sinjoro, venu kaj
         vidu.<em class="versenr"> 35</em> Jesuo larmis.<em class="versenr"> 36</em> La Judoj do diris: Jen kiel li lin
         amis!<em class="versenr"> 37</em> Sed kelkaj el ili diris: Ĉu ĉi tiu, kiu malfermis la
         okulojn de la blindulo, ne povus kaŭzi ankaŭ, ke ĉi tiu homo ne
         mortu?<em class="versenr"> 38</em> Tiam Jesuo, denove ĝemante en si, venis al la tombo. Ĝi
         estis kaverno, kaj sur ĝi kuŝis ŝtono.<em class="versenr"> 39</em> Jesuo diris: Forprenu
         la ŝtonon. Marta, la fratino de la mortinto, diris al li:
         Sinjoro, li jam malbonodoras, ĉar li estis tie kvar tagojn.<em class="versenr"> 40</em> Jesuo diris al ŝi: Ĉu mi ne diris al vi, ke se vi kredos, vi
         vidos la gloron de Dio?<em class="versenr"> 41</em> Oni do forprenis la ŝtonon. Kaj Jesuo
         levis siajn okulojn, kaj diris: Patro, mi dankas Vin, ke Vi min
         aŭskultis.<em class="versenr"> 42</em> Kaj mi sciis, ke Vi ĉiam aŭskultas min; sed pro la
         ĉirkaŭstaranta homamaso mi tion diris, por ke ili kredu, ke Vi
         min sendis.<em class="versenr"> 43</em> Kaj dirinte tion, li kriis per laŭta voĉo: Lazaro,
         elvenu.<em class="versenr"> 44</em> Kaj la mortinto elvenis, kun la manoj kaj piedoj
         ligitaj per tombotukoj; kaj lia vizaĝo estis ĉirkaŭligita per
         viŝtuko. Jesuo diris al ili: Malligu lin, kaj lasu lin iri.
      </p>
      <p class="p"><em class="versenr"> 45</em> Tiam multaj el la Judoj, kiuj venis al Maria, kaj vidis, kion
         li faris, kredis al li.<em class="versenr"> 46</em> Sed kelkaj el ili foriris al la
         Fariseoj, kaj rakontis al ili tion, kion Jesuo faris.
      </p>
      <p class="p"><em class="versenr"> 47</em> Tial la ĉefpastroj kaj la Fariseoj kunvenigis sinedrion, kaj
         diris: Kion ni faras? ĉar ĉi tiu homo faras multajn signojn;<em class="versenr"> 48</em> se ni lasos lin tiel, ĉiuj kredos al li, kaj la Romanoj venos kaj
         forigos nian lokon kaj nian nacion.<em class="versenr"> 49</em> Sed unu el ili, Kajafas,
         ĉefpastro en tiu sama jaro, diris al ili: Vi scias nenion,<em class="versenr"> 50</em> nek
         konsideras, ke bone estas por vi, ke unu homo mortu por la
         popolo, kaj ke la tuta nacio ne pereu.<em class="versenr"> 51</em> Sed li diris tion ne de
         si mem; sed estante ĉefpastro en tiu jaro, li profetis, ke Jesuo
         mortos por la nacio;<em class="versenr"> 52</em> kaj ne nur por la nacio, sed ankaŭ por ke
         li kunvenigu en unu la ĉie disĵetitajn filojn de Dio.<em class="versenr"> 53</em> De post
         tiu tago do ili konsiliĝis, por lin mortigi.
      </p>
      <p class="p"><em class="versenr"> 54</em> Tial Jesuo ne plu iris publike inter la Judoj, sed foriris de
         tie en la kamparon apud la dezerto, en urbon nomatan Efraim; kaj
         tie li restadis kun la disĉiploj.<em class="versenr"> 55</em> Kaj la Pasko de la Judoj
         proksimiĝis, kaj multaj supreniris el la kamparo al Jerusalem
         antaŭ la Pasko, por sin sanktigi.<em class="versenr"> 56</em> Ili do serĉis Jesuon, kaj
         parolis inter si, starante en la templo: Kion vi pensas? Ĉu ke li
         ne venos al la festo?<em class="versenr"> 57</em> Kaj la ĉefpastroj kaj la Fariseoj jam
         antaŭe ordonis, ke se iu scias, kie li estas, tiu montru tion,
         por ke oni lin kaptu.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Jesuo do ses tagojn antaŭ la Pasko venis al Betania, kie estis
         Lazaro, kiun Jesuo relevis el inter la mortintoj.<em class="versenr"> 2</em> Oni do
         pretigis por li tie vespermanĝon, kaj Marta servadis; sed Lazaro
         estis unu el tiuj, kiuj sidis kun li ĉe manĝo.<em class="versenr"> 3</em> Tiam Maria
         prenis funton da pura narda ŝmiraĵo tre multekosta, ŝmiris la
         piedojn de Jesuo, kaj viŝis liajn piedojn per siaj haroj; kaj la
         domo pleniĝis de la odoro de la ŝmiraĵo.<em class="versenr"> 4</em> Sed diris Judas
         Iskariota, unu el liaj disĉiploj, kiu estis lin perfidonta:<em class="versenr"> 5</em> Kial oni ne vendis ĉi tiun ŝmiraĵon por tricent denaroj kaj donis
         al malriĉuloj?<em class="versenr"> 6</em> Tion li diris, ne ĉar li zorgis pri la
         malriĉuloj; sed ĉar li estis ŝtelisto, kaj havis la monujon kaj
         forprenadis tion, kion oni metis en ĝin.<em class="versenr"> 7</em> Sed Jesuo diris: Lasu
         ŝin konservi ĝin por la tago de mia entombigo.<em class="versenr"> 8</em> Ĉar la
         malriĉulojn vi ĉiam havas kun vi, sed min vi ne ĉiam havas.
      </p>
      <p class="p"><em class="versenr"> 9</em> La amaso de la Judoj do sciiĝis, ke li estas tie; kaj ili venis
         ne nur pro Jesuo, sed ankaŭ por vidi Lazaron, kiun li levis el la
         mortintoj.<em class="versenr"> 10</em> Sed la ĉefpastroj konsiliĝis, ke ili mortigu ankaŭ
         Lazaron;<em class="versenr"> 11</em> ĉar pro li multaj Judoj foriris, kaj kredis al Jesuo.
      </p>
      <p class="p"><em class="versenr"> 12</em> En la sekvanta tago granda homamaso, veninte al la festo, kaj
         sciiĝinte, ke Jesuo venas al Jerusalem,<em class="versenr"> 13</em> prenis branĉojn de la
         palmoj, kaj iris al li renkonte, kaj kriis: Hosana! Estu benata
         la Reĝo de Izrael, kiu venas en la nomo de la Eternulo!<em class="versenr"> 14</em> Kaj
         Jesuo, trovinte junan azenon, sidis sur ĝi, kiel estas skribite:<em class="versenr"> 15</em> Ne timu, filino de Cion: jen via Reĝo venas, sidanta sur ido
         de azeno.<em class="versenr"> 16</em> Tion la disĉiploj unue ne komprenis; sed post la
         gloriĝo de Jesuo ili rememoris, ke tio estis skribita pri li kaj
         ke oni faris al li tion.<em class="versenr"> 17</em> La homamaso do, kiu ĉeestis kun li,
         kiam li elvokis Lazaron el la tombo, kaj levis lin el la
         mortintoj, atestis pri li.<em class="versenr"> 18</em> Pro tio ankaŭ la homamaso iris al
         li renkonte, ĉar ili sciiĝis, ke li faris tiun signon.<em class="versenr"> 19</em> La
         Fariseoj do diris inter si: Vidu, kiel nenio prosperis al vi; jen
         la mondo eliris post li.
      </p>
      <p class="p"><em class="versenr"> 20</em> Kaj inter tiuj, kiuj alvojaĝis por adorkliniĝi ĉe la festo,
         estis iuj Grekoj;<em class="versenr"> 21</em> tiuj do venis al Filipo, kiu estis el
         Betsaida Galilea, kaj petis lin, dirante: Sinjoro, ni volas vidi
         Jesuon.<em class="versenr"> 22</em> Filipo venis kaj sciigis Andreon; kaj poste Andreo kaj
         Filipo venis kaj sciigis Jesuon.<em class="versenr"> 23</em> Sed Jesuo respondis al ili,
         dirante: Venis la horo, por ke la Filo de homo estu glorata.<em class="versenr"> 24</em> Vere, vere, mi diras al vi: Se la tritika grenero ne falas en la
         teron kaj ne mortas, ĝi restas sola; sed se ĝi mortas, ĝi donas
         multe da frukto.<em class="versenr"> 25</em> Kiu amas sian vivon, tiu ĝin perdas; kaj kiu
         malamas sian vivon en ĉi tiu mondo, tiu ĝin konservos ĝis eterna
         vivo.<em class="versenr"> 26</em> Se iu min servas, tiu sekvu min; kaj kie mi estas, tie
         ankaŭ estos mia servanto; se iu min servas, tiun la Patro
         honoros.<em class="versenr"> 27</em> Nun maltrankviliĝas mia animo; kaj kion mi diru?
         Patro, savu min el ĉi tiu horo. Sed por tio mi venis ĝis ĉi tiu
         horo.<em class="versenr"> 28</em> Patro, gloru Vian nomon. Tiam voĉo venis el la ĉielo: Mi
         jam gloris ĝin kaj denove gloros.<em class="versenr"> 29</em> Do la apudstaranta homamaso,
         aŭdinte, diris, ke tondris; aliaj diris: Anĝelo parolis al li.<em class="versenr"> 30</em> Jesuo respondis kaj diris: Ne por mi venis tiu voĉo, sed por vi.<em class="versenr"> 31</em> Nun estas la juĝo de ĉi tiu mondo; nun la estro de ĉi tiu
         mondo estos elpelita.<em class="versenr"> 32</em> Kaj mi, se mi estos suprenlevita de sur
         la tero, altiros al mi ĉiujn homojn.<em class="versenr"> 33</em> Tion li diris, per aludo
         montrante, per kia morto li mortos.<em class="versenr"> 34</em> La homamaso respondis al
         li: Ni aŭdis el la leĝo, ke la Kristo restados por ĉiam; kaj kiel
         vi diras: La Filo de homo devas esti suprenlevita? Kiu estas ĉi
         tiu Filo de homo?<em class="versenr"> 35</em> Jesuo do diris al ili: Ankoraŭ mallongan
         tempon estas la lumo kun vi. Iradu, dum vi havas la lumon, por ke
         la mallumo ne venu sur vin; ĉar tiu, kiu iradas en mallumo, ne
         scias, kien li iras.<em class="versenr"> 36</em> Dum vi havas lumon, kredu al la lumo, por
         ke vi fariĝu filoj de lumo.
      </p>
      <p class="p">Tion parolis Jesuo, kaj li foriris, kaj sin kaŝis for de ili.<em class="versenr"> 37</em> Sed kvankam li jam faris tiom da signoj antaŭ ili, tamen ili ne
         kredis al li;<em class="versenr"> 38</em> por ke plenumiĝu la vorto de la profeto Jesaja,
         kiun li parolis:
      </p>
      <p class="indent">
         <p class="verse_indent_cont">Ho Eternulo, kiu kredis nian raporton?<br>
            Kaj super kiu malkaŝiĝis la brako de la Eternulo?
         </p>
      </p>
      <p class="p"><em class="versenr"> 39</em> Pro tio ili ne povis kredi, ĉar Jesaja diris plue:
      </p>
      <p class="indent">
         <p class="verse_indent"><span class="versenr_indent">40</span> <span class="versetext_indent">Li blindigis iliajn okulojn kaj sensentigis ilian koron,<br>
               Por ke ili ne vidu per siaj okuloj, kaj ke ili ne komprenu<br>
               per sia koro,<br>
               Kaj ke ili ne konvertiĝu,<br>
               Kaj ke Mi ilin ne sanigu.</span></p>
      </p>
      <p class="p"><em class="versenr"> 41</em> Tion diris Jesaja, ĉar li vidis lian gloron kaj parolis pri
         li.<em class="versenr"> 42</em> Tamen eĉ el la regantoj multaj kredis al li; sed pro la
         Fariseoj ili ne konfesis lin, por ke ili ne estu elpelitaj el la
         sinagogo;<em class="versenr"> 43</em> ĉar ili ŝatis la laŭdon de homoj pli, ol la gloron
         de Dio.
      </p>
      <p class="p"><em class="versenr"> 44</em> Kaj Jesuo kriis kaj diris: Kiu kredas al mi, tiu kredas ne al
         mi, sed al Tiu, kiu min sendis.<em class="versenr"> 45</em> Kaj kiu vidas min, tiu vidas
         ankaŭ Tiun, kiu min sendis.<em class="versenr"> 46</em> Mi venis lumo en la mondon, por ke
         ĉiu, kiu kredas al mi, ne restadu en mallumo.<em class="versenr"> 47</em> Kaj se iu aŭdas
         miajn dirojn kaj ne plenumas ilin, mi lin ne juĝas; ĉar mi venis,
         ne por juĝi la mondon, sed por savi la mondon.<em class="versenr"> 48</em> Tiu, kiu
         forrifuzas min kaj ne akceptas miajn dirojn, havas juĝonton; la
         vorto, kiun mi parolis, juĝos lin en la lasta tago.<em class="versenr"> 49</em> Ĉar mi ne
         parolis de mi mem; sed la Patro, kiu sendis min, mem ordonis al
         mi, kion mi parolu, kaj kion mi diru.<em class="versenr"> 50</em> Kaj mi scias, ke Lia
         ordono estas eterna vivo; kion do mi parolas, ĝuste kiel la Patro
         diris al mi, tiel mi parolas.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj antaŭ la Paska festo Jesuo, sciante, ke lia horo venis, por
         ke li transiru el ĉi tiu mondo al la Patro, aminte siajn
         proprulojn, kiuj estis en la mondo, amis ilin ĝis la fino.<em class="versenr"> 2</em> Kaj
         dum la vespermanĝo, kiam la diablo jam metis en la koron de Judas
         Iskariota, filo de Simon, la intencon perfidi lin,<em class="versenr"> 3</em> Jesuo,
         sciante, ke la Patro donis ĉion en liajn manojn, kaj ke li venis
         de Dio kaj iras al Dio,<em class="versenr"> 4</em> leviĝis de la vespermanĝo kaj demetis
         siajn vestojn; kaj li prenis viŝtukon, kaj sin zonis.<em class="versenr"> 5</em> Poste li
         verŝis akvon en la pelvon, kaj komencis lavi la piedojn de la
         disĉiploj kaj viŝi ilin per la tuko, per kiu li estis zonita.<em class="versenr"> 6</em> Tiam li venis al Simon Petro. Ĉi tiu diris al li: Sinjoro, ĉu vi
         lavas al mi la piedojn?<em class="versenr"> 7</em> Jesuo respondis kaj diris al li: Kion
         mi faras, vi nun ne scias, sed poste vi komprenos.<em class="versenr"> 8</em> Petro diris
         al li: Vi ja neniam lavos miajn piedojn. Respondis al li Jesuo:
         Se mi ne lavas vin, vi ne partoprenas kun mi.<em class="versenr"> 9</em> Simon Petro diris
         al li: Sinjoro, ne nur miajn piedojn, sed ankaŭ la manojn kaj la
         kapon.<em class="versenr"> 10</em> Jesuo diris al li: Kiu sin jam banis, tiu bezonas nur,
         ke oni lavu la piedojn, kaj li estas tuta pura; kaj vi estas
         puraj, tamen ne ĉiuj.<em class="versenr"> 11</em> Ĉar li konis tiun, kiu perfidos lin;
         tial li diris: Vi ne ĉiuj estas puraj.
      </p>
      <p class="p"><em class="versenr"> 12</em> Kiam do li jam lavis iliajn piedojn kaj surmetis siajn vestojn
         kaj denove sidiĝis, li diris al ili: Ĉu vi scias, kion mi faris
         al vi?<em class="versenr"> 13</em> Vi nomas min Majstro kaj Sinjoro; kaj prave vi diras,
         ĉar tia mi estas.<em class="versenr"> 14</em> Se do mi, la Sinjoro kaj la Majstro, lavis
         viajn piedojn, vi ankaŭ devas inter vi lavi la piedojn.<em class="versenr"> 15</em> Ĉar mi
         donis al vi ekzemplon, por ke vi ankaŭ faru tion, kion mi faris
         al vi.<em class="versenr"> 16</em> Vere, vere, mi diras al vi: Sklavo ne estas pli granda
         ol lia sinjoro; nek estas la sendito pli granda ol la sendinto.<em class="versenr"> 17</em> Se ĉi tion vi scias, vi estas feliĉaj, se tion vi faras.<em class="versenr"> 18</em> Ne
         pri vi ĉiuj mi parolas; mi scias, kiujn mi elektis; sed por ke
         plenumiĝu la Skribo: Tiu, kiu manĝas mian panon, levis kontraŭ
         min la piedon.<em class="versenr"> 19</em> De nun mi parolas al vi pri tio, antaŭ ol ĝi
         okazos, por ke, kiam ĝi okazos, vi kredu, ke mi estas.<em class="versenr"> 20</em> Vere,
         vere, mi diras al vi: Kiu akceptas tiun, kiun mi sendas, tiu
         akceptas min; kaj kiu min akceptas, tiu akceptas Tiun, kiu min
         sendis.
      </p>
      <p class="p"><em class="versenr"> 21</em> Dirinte tion, Jesuo maltrankviliĝis en spirito, kaj ateste
         parolis, dirante: Vere, vere, mi diras al vi, ke unu el vi min
         perfidos.<em class="versenr"> 22</em> Tiam la disĉiploj rigardis unu la alian, dubante pri
         kiu li parolas.<em class="versenr"> 23</em> Estis apud la sino de Jesuo unu el liaj
         disĉiploj, kiun Jesuo amis.<em class="versenr"> 24</em> Simon Petro do faris signon al li,
         ke li demandu, pri kiu li parolas.<em class="versenr"> 25</em> Tiu do, kliniĝante al la
         brusto de Jesuo, diris al li: Sinjoro, kiu ĝi estas?<em class="versenr"> 26</em> Jesuo
         respondis: Ĝi estas tiu, por kiu mi trempos la pecon kaj donos al
         li. Kaj trempinte la pecon, li donis ĝin al Judas Iskariota, filo
         de Simon.<em class="versenr"> 27</em> Kaj post la peco, tiam Satano eniris en lin. Jesuo
         do diris al li: Kion vi faras, tion faru senprokraste.<em class="versenr"> 28</em> Sed
         neniu el la kunmanĝantoj sciis, kial li diris al li tion.<em class="versenr"> 29</em> Iuj
         pensis, ĉar Judas havis la monujon, ke Jesuo diris al li: Aĉetu
         tion, kion ni bezonas por la festo; aŭ ke li donu ion al la
         malriĉuloj.<em class="versenr"> 30</em> Li do, ricevinte la pecon, tuj eliris; kaj estis
         nokto.
      </p>
      <p class="p"><em class="versenr"> 31</em> Kiam li eliris, Jesuo diris: Nun la Filo de homo estas
         glorata, kaj Dio estas glorata en li;<em class="versenr"> 32</em> kaj Dio gloros lin en Si
         mem, kaj tuj Li gloros lin.<em class="versenr"> 33</em> Infanoj, ankoraŭ mallongan tempon
         mi estas kun vi. Vi min serĉos; kaj kiel mi diris al la Judoj:
         Kien mi iras, tien vi ne povas veni, tiel ankaŭ al vi mi nun
         diras.<em class="versenr"> 34</em> Novan ordonon mi donas al vi, ke vi amu unu alian; kiel
         mi amis vin, tiel vi ankaŭ amu unu alian.<em class="versenr"> 35</em> Per tio ĉiuj homoj
         scios, ke vi estas miaj disĉiploj, se vi havos amon unu al alia.
      </p>
      <p class="p"><em class="versenr"> 36</em> Simon Petro diris al li: Sinjoro, kien vi iras? Jesuo
         respondis: Kien mi iras, vi ne povas min sekvi nun, sed poste vi
         min sekvos.<em class="versenr"> 37</em> Petro diris al li: Sinjoro, kial mi ne povas vin
         sekvi nun? mi demetos por vi mian vivon.<em class="versenr"> 38</em> Jesuo respondis al
         li: Ĉu vi demetos por mi vian vivon? Vere, vere, mi diras al vi:
         La koko ne krios, antaŭ ol vi min malkonfesos tri fojojn.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Ne maltrankviliĝu via koro; vi kredas al Dio, kredu ankaŭ al
         mi.<em class="versenr"> 2</em> Ĉe la domo de mia Patro estas multe da loĝejoj; se ne tiel
         estus, mi dirus al vi; mi iras, por pretigi por vi lokon.<em class="versenr"> 3</em> Kaj
         se mi iros kaj pretigos por vi lokon, mi revenos kaj ricevos vin
         al mi mem, por ke vi ankaŭ estu tie, kie mi estas.<em class="versenr"> 4</em> Kaj kien mi
         iras, vi scias, kaj vi konas la vojon.<em class="versenr"> 5</em> Tomaso diris al li:
         Sinjoro, ni ne scias, kien vi iras; kiel ni konas la vojon?<em class="versenr"> 6</em> Jesuo diris al li: Mi estas la vojo kaj la vero kaj la vivo;
         neniu venas al la Patro krom per mi.<em class="versenr"> 7</em> Se vi min konus, vi konus
         ankaŭ mian Patron; kaj de nun vi konas Lin kaj Lin vidis.<em class="versenr"> 8</em> Filipo diris al li: Sinjoro, montru al ni la Patron, kaj por ni
         tio sufiĉos.<em class="versenr"> 9</em> Jesuo diris al li: Ĉu mi estas kun vi tiel longan
         tempon, kaj vi min ne konas, Filipo? tiu, kiu vidis min, vidis
         ankaŭ la Patron; kiel vi diras: Montru al ni la Patron?<em class="versenr"> 10</em> Ĉu vi
         ne kredas, ke mi estas en la Patro kaj la Patro en mi? la
         vortojn, kiujn mi parolas al vi, mi parolas ne de mi mem; sed la
         Patro, restanta en mi, faras Siajn farojn.<em class="versenr"> 11</em> Kredu al mi, ke mi
         estas en la Patro, kaj la Patro en mi; aŭ almenaŭ kredu al mi pro
         la faroj mem.<em class="versenr"> 12</em> Vere, vere, mi diras al vi: Kiu kredas al mi,
         tiu ankaŭ faros la farojn, kiujn mi faras; kaj li faros pli
         grandajn ol tiuj, ĉar mi iras al la Patro.<em class="versenr"> 13</em> Kaj kion ajn vi
         petos en mia nomo, tion mi faros, por ke la Patro estu glorata en
         la Filo.<em class="versenr"> 14</em> Se vi petos ion de mi en mia nomo, tion mi faros.<em class="versenr"> 15</em> Se vi min amas, vi observos miajn ordonojn.<em class="versenr"> 16</em> Kaj mi petos la
         Patron, kaj Li donos al vi alian Parakleton, por ke li restadu
         kun vi por ĉiam;<em class="versenr"> 17</em> tiu estas la Spirito de la vero, kiun la
         mondo ne povas akcepti, ĉar ĝi lin ne vidas nek konas; vi lin
         konas, ĉar li restadas kun vi kaj estos en vi.<em class="versenr"> 18</em> Mi ne lasos vin
         orfaj; mi venas al vi.<em class="versenr"> 19</em> Ankoraŭ iom da tempo, kaj la mondo ne
         plu vidos min, sed vi vidos min; ĉar mi vivas, tial vi ankaŭ
         vivos.<em class="versenr"> 20</em> En tiu tago vi scios, ke mi estas en mia Patro, kaj vi
         en mi, kaj mi en vi.<em class="versenr"> 21</em> Kiu havas miajn ordonojn kaj observas
         ilin, tiu estas, kiu min amas; kaj kiu min amas, tiu estos amata
         de mia Patro, kaj mi amos lin, kaj elmontros min al li.<em class="versenr"> 22</em> Judas
         (ne la Iskariota) diris al li: Sinjoro, kio okazis, ke vi
         elmontros vin al ni, kaj ne al la mondo?<em class="versenr"> 23</em> Jesuo respondis kaj
         diris al li: Se iu min amas, tiu observos mian vorton; kaj mia
         Patro lin amos; kaj ni venos al li kaj faros loĝon kun li.<em class="versenr"> 24</em> Kiu
         min ne amas, tiu ne observas miajn vortojn; kaj la vorto, kiun vi
         aŭdas, estas ne mia, sed de la Patro, kiu min sendis.
      </p>
      <p class="p"><em class="versenr"> 25</em> Tion mi parolis al vi, dum mi ĉe vi restas.<em class="versenr"> 26</em> Sed la
         Parakleto, la Sankta Spirito, kiun la Patro sendos en mia nomo,
         instruos vin pri ĉio, kaj vin rememorigos pri ĉio, kion mi diris
         al vi.<em class="versenr"> 27</em> Pacon mi lasas al vi; mian pacon mi donas al vi; ne
         kiel la mondo donas, mi donas al vi. Ne maltrankviliĝu via koro,
         nek senkuraĝiĝu.<em class="versenr"> 28</em> Vi aŭdis, ke mi diris al vi: Mi foriras, kaj
         mi revenas al vi. Se vi min amus, vi ĝojus pro tio, ke mi iras al
         la Patro, ĉar la Patro estas pli granda ol mi.<em class="versenr"> 29</em> Kaj nun mi
         diris al vi, antaŭ ol ĝi okazos, por ke vi kredu, kiam ĝi okazos.<em class="versenr"> 30</em> De nun mi jam ne multe parolos kun vi; ĉar la estro de la
         mondo venas; kaj li havas nenion en mi;<em class="versenr"> 31</em> sed por ke la mondo
         sciu, ke mi amas la Patron, kaj kiel la Patro ordonis al mi, tiel
         mi faras. Leviĝu; ni foriru de ĉi tie.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Mi estas la vera vinberarbo, kaj mia Patro estas la kultivisto.<em class="versenr"> 2</em> Ĉiun nefruktodonan branĉon en mi Li forprenas; kaj ĉiun
         fruktodonan branĉon Li purigas, por ke ĝi donu pli da frukto.<em class="versenr"> 3</em> Jam vi estas puraj pro la vorto, kiun mi parolis al vi.<em class="versenr"> 4</em> Restadu
         en mi, kaj mi en vi. Kiel la branĉo ne povas de si mem doni
         frukton, se ĝi ne restas en la vinberarbo, tiel ankaŭ vi ne
         povas, se vi ne restas en mi.<em class="versenr"> 5</em> Mi estas la vinberarbo; vi estas
         la branĉoj; kiu restadas en mi, kaj mi en li, tiu donas multe da
         frukto; ĉar sen mi vi nenion povas fari.<em class="versenr"> 6</em> Se iu ne restas en mi,
         tiu estas elĵetita, kiel la branĉo, kaj sekiĝas; kaj oni ilin
         kolektas kaj ĵetas en fajron, kaj ili brulas.<em class="versenr"> 7</em> Se vi restadas en
         mi, kaj miaj vortoj restadas en vi, petu kion ajn vi volos, kaj
         tio estos farita por vi.<em class="versenr"> 8</em> En tio mia Patro estas glorata, ke vi
         donas multe da frukto; kaj vi estos miaj disĉiploj.<em class="versenr"> 9</em> Kiel la
         Patro min amis, tiel mi ankaŭ vin amis; restadu en mia amo.<em class="versenr"> 10</em> Se
         vi observos miajn ordonojn, vi restados en mia amo tiel same,
         kiel mi observis la ordonojn de mia Patro kaj restadas en Lia
         amo.<em class="versenr"> 11</em> Tion mi parolis al vi, por ke mia ĝojo en vi restadu, kaj
         via ĝojo estu plena.<em class="versenr"> 12</em> Jen estas mia ordono: ke vi amu unu alian
         tiel same, kiel mi vin amis.<em class="versenr"> 13</em> Neniu havas amon pli grandan ol
         tio, ke iu demetus sian vivon por siaj amikoj.<em class="versenr"> 14</em> Vi estas miaj
         amikoj, se vi faras tion, kion mi al vi ordonas.<em class="versenr"> 15</em> Mi jam ne
         nomas vin sklavoj, ĉar la sklavo ne scias, kion lia sinjoro
         faras; sed mi nomis vin amikoj, ĉar ĉion, kion mi aŭdis de mia
         Patro, mi sciigis al vi.<em class="versenr"> 16</em> Vi ne elektis min, sed mi elektis
         vin, kaj starigis vin, por ke vi iru kaj donu frukton, kaj ke via
         frukto daŭru; por ke la Patro donu al vi ĉion ajn, kion vi petos
         de Li en mia nomo.<em class="versenr"> 17</em> Tion mi ordonas al vi, por ke vi amu unu la
         alian.<em class="versenr"> 18</em> Se la mondo malamas vin, vi scias, ke ĝi malamis min
         pli frue, ol vin.<em class="versenr"> 19</em> Se vi estus el la mondo, la mondo amus siajn
         proprajn; sed ĉar vi ne estas el la mondo, kaj mi elektis vin for
         de la mondo, tial la mondo vin malamas.<em class="versenr"> 20</em> Memoru la vorton, kiun
         mi diris al vi: Sklavo ne estas pli granda ol lia sinjoro. Se ili
         min persekutis, vin ankaŭ ili persekutos; se ili observis mian
         vorton, ankaŭ vian ili observos.<em class="versenr"> 21</em> Sed ĉion ĉi tion ili faros al
         vi pro mia nomo, ĉar ili ne konas Tiun, kiu min sendis.<em class="versenr"> 22</em> Se mi
         ne estus veninta kaj parolinta al ili, ili ne havus pekon; sed
         nun ili ne havas pretekston por sia peko.<em class="versenr"> 23</em> Tiu, kiu min
         malamas, malamas ankaŭ mian Patron.<em class="versenr"> 24</em> Se mi ne estus farinta
         inter ili farojn, kiajn neniu alia faris, ili ne havus pekon; sed
         nun ili vidis kaj malamis min kaj ankaŭ mian Patron.<em class="versenr"> 25</em> Sed tio
         okazas, por ke plenumiĝu la vorto skribita en ilia leĝo: Ili
         malamis min senkaŭze.<em class="versenr"> 26</em> Sed kiam venos la Parakleto, kiun mi
         sendos de la Patro al vi, la Spirito de la vero, kiu devenas de
         la Patro, tiu pri mi atestos;<em class="versenr"> 27</em> kaj vi ankaŭ atestas, ĉar vi
         estis kun mi de la komenco.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Tion mi parolis al vi, por ke vi ne falpuŝiĝu.<em class="versenr"> 2</em> Ili forpelos
         vin el la sinagogoj; eĉ venas la horo, kiam iu, kiu mortigos vin,
         opinios, ke li faras servon al Dio.<em class="versenr"> 3</em> Kaj tion ili faros pro tio,
         ke ili ne konis la Patron, nek min.<em class="versenr"> 4</em> Sed tion mi parolis al vi,
         por ke vi rememoru, kiam ĝia tempo venos, ke mi ĝin antaŭdiris al
         vi. Sed en la komenco mi ne diris al vi tion, ĉar mi estis kun
         vi.<em class="versenr"> 5</em> Sed nun mi foriras al Tiu, kiu min sendis; kaj neniu el vi
         demandas min: Kien vi iras?<em class="versenr"> 6</em> Sed ĉar mi tiel parolis al vi,
         malĝojo plenigis vian koron.<em class="versenr"> 7</em> Tamen mi diras al vi la veron:
         Estas bone por vi, ke mi foriros; ĉar se mi ne foriros, la
         Parakleto ne venos al vi; sed se mi foriros, mi sendos lin al vi.<em class="versenr"> 8</em> Kaj kiam li alvenos, li pruvos la mondon kulpa rilate pekon kaj
         justecon kaj juĝon:<em class="versenr"> 9</em> rilate pekon, ĉar ili ne kredas al mi;<em class="versenr"> 10</em> rilate justecon, ĉar mi foriras al la Patro, kaj vi jam ne
         rigardas min;<em class="versenr"> 11</em> rilate juĝon, ĉar la estro de ĉi tiu mondo estas
         juĝita.<em class="versenr"> 12</em> Mi havas ankoraŭ multon por diri al vi, sed vi ne
         povas ĝin nun elporti.<em class="versenr"> 13</em> Tamen kiam venos li, la Spirito de la
         vero, li gvidos vin en ĉian veron; ĉar li parolos ne de si mem;
         sed kion ajn li aŭdos, tion li parolos; kaj li anoncos al vi
         venontajn aferojn.<em class="versenr"> 14</em> Li gloros min, ĉar li ricevos el miaj kaj
         anoncos al vi.<em class="versenr"> 15</em> Ĉio ajn, kion la Patro havas, estas mia; tial
         mi diris, ke li ricevos el miaj kaj anoncos al vi.<em class="versenr"> 16</em> Mallongan
         tempon, kaj vi jam ne rigardas min; kaj denove mallongan tempon,
         kaj vi min vidos.<em class="versenr"> 17</em> Iuj do el liaj disĉiploj diris al aliaj: Kio
         estas ĉi tio, kion li diras al ni: Mallongan tempon, kaj vi ne
         rigardas min; kaj denove mallongan tempon, kaj vi min vidos; kaj:
         Ĉar mi foriras al la Patro?<em class="versenr"> 18</em> Ili do diris: Kio estas ĉi tio,
         kion li diras: Mallongan tempon? Ni ne komprenas lian diron.<em class="versenr"> 19</em> Jesuo ekvidis, ke ili deziras demandi lin, kaj li diris al ili:
         Ĉu vi serĉas inter vi klarigon pri tio, kion mi diris: Mallongan
         tempon, kaj vi ne rigardas min; kaj denove mallongan tempon, kaj
         vi min vidos?<em class="versenr"> 20</em> Vere, vere, mi diras al vi, ke vi ploros kaj
         lamentos, sed la mondo ĝojos; vi estos malĝojaj, sed via malĝojo
         fariĝos ĝojo.<em class="versenr"> 21</em> Virino, kiam ŝi akuŝas, havas malĝojon, ĉar ŝia
         horo venis; sed kiam ŝi naskis la infaneton, ŝi jam ne memoras
         sian doloregon, pro ĝojo, ĉar homo naskiĝis en la mondon.<em class="versenr"> 22</em> Vi
         do ankaŭ havas nun malĝojon; sed mi revidos vin, kaj via koro
         ĝojos, kaj neniu forprenos de vi vian ĝojon.<em class="versenr"> 23</em> Kaj en tiu tago
         vi demandos min pri nenio. Vere, vere, mi diras al vi, se vi
         petos ion de la Patro, Li donos ĝin al vi en mia nomo.<em class="versenr"> 24</em> Ĝis nun
         vi petis nenion en mia nomo; petu, kaj vi ricevos, por ke via
         ĝojo estu plena.
      </p>
      <p class="p"><em class="versenr"> 25</em> Ĉi tion mi parolis al vi alegorie; sed venas la horo, kiam mi
         jam ne parolos al vi alegorie, sed anoncos al vi malkaŝe pri la
         Patro.<em class="versenr"> 26</em> En tiu tago vi petos en mia nomo; kaj mi ne diras, ke
         mi petos de la Patro pro vi;<em class="versenr"> 27</em> ĉar la Patro mem vin amas tial,
         ke vi min amis, kaj kredis, ke mi elvenis de Dio.<em class="versenr"> 28</em> Mi elvenis
         de la Patro, kaj alvenis en la mondon; denove mi lasas la mondon,
         kaj iras al la Patro.<em class="versenr"> 29</em> Liaj disĉiploj diris: Jen nun vi parolas
         malkaŝe, kaj nenian alegorion diras.<em class="versenr"> 30</em> Nun ni scias, ke vi ĉion
         scias, kaj ne bezonas, ke iu demandu vin; pro tio ni kredas, ke
         vi elvenis de Dio.<em class="versenr"> 31</em> Jesuo respondis al ili: Ĉu vi nun kredas?<em class="versenr"> 32</em> Jen venas la horo, kaj eĉ jam venis, kiam vi disiĝos, ĉiu al
         sia loko, kaj vi lasos min sola; kaj tamen mi ne estas sola, ĉar
         la Patro estas kun mi.<em class="versenr"> 33</em> Tion mi parolis al vi, por ke en mi vi
         havu pacon. En la mondo vi havos suferadon; sed kuraĝu; mi venkis
         la mondon.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Tion Jesuo parolis; kaj levinte la okulojn al la ĉielo, li
         diris: Patro, la horo venis; gloru Vian Filon, por ke la Filo Vin
         gloru;<em class="versenr"> 2</em> kiel Vi donis al li aŭtoritaton super ĉiu karno, por ke
         li donu eternan vivon al ĉiuj tiuj, kiujn Vi donis al li.<em class="versenr"> 3</em> Kaj
         jen estas la eterna vivo, ke ili konu Vin, la sole veran Dion,
         kaj tiun, kiun Vi sendis, Jesuon Kriston.<em class="versenr"> 4</em> Mi gloris Vin sur la
         tero, plenuminte la faron, kiun Vi donis al mi por fari.<em class="versenr"> 5</em> Kaj
         nun, ho Patro, gloru min kun Vi, per la gloro, kiun mi havis kun
         Vi, antaŭ ol la mondo ekzistis.<em class="versenr"> 6</em> Mi elmontris Vian nomon al la
         homoj, kiujn Vi donis al mi el la mondo; Viaj ili estis, kaj al
         mi Vi ilin donis; kaj ili konservis Vian vorton.<em class="versenr"> 7</em> Nun ili scias,
         ke ĉio ajn, kion Vi donis al mi, estas de Vi;<em class="versenr"> 8</em> ĉar mi donis al
         ili la vortojn, kiujn Vi donis al mi; kaj ili akceptis ilin, kaj
         scias vere, ke mi elvenis de Vi; kaj ili kredas, ke Vi min
         sendis.<em class="versenr"> 9</em> Mi preĝas por ili; mi preĝas ne por la mondo, sed por
         tiuj, kiujn Vi donis al mi, ĉar ili estas Viaj;<em class="versenr"> 10</em> kaj ĉio mia
         estas Via, kaj Via estas mia; kaj mi estas glorita per ili.<em class="versenr"> 11</em> Mi
         jam ne estas en la mondo, kaj ĉi tiuj estas en la mondo, kaj mi
         venas al Vi. Patro Sankta, gardu en Via nomo tiujn, kiujn Vi
         donis al mi, por ke ili estu unu tiel same, kiel ni.<em class="versenr"> 12</em> Dum mi
         estis kun ili, mi konservis en Via nomo tiujn, kiujn Vi donis al
         mi; kaj mi gardis ilin, kaj neniu el ili pereis, krom la filo de
         perdiĝo, por ke plenumiĝu la Skribo.<em class="versenr"> 13</em> Sed nun mi venas al Vi;
         kaj tion mi parolas en la mondo, por ke ili havu mian ĝojon ĝis
         pleneco en si mem.<em class="versenr"> 14</em> Mi donis al ili Vian vorton; kaj la mondo
         malamis ilin, ĉar ili ne estas el la mondo, kiel mi ne estas el
         la mondo.<em class="versenr"> 15</em> Mi petas, ne ke Vi forigu ilin el la mondo, sed ke
         Vi gardu ilin kontraŭ la malbono.<em class="versenr"> 16</em> Ili ne estas el la mondo,
         kiel mi ne estas el la mondo.<em class="versenr"> 17</em> Konsekru ilin en la vero; Via
         vorto estas vero.<em class="versenr"> 18</em> Kiel Vi min sendis en la mondon, tiel ankaŭ
         mi ilin sendis en la mondon.<em class="versenr"> 19</em> Kaj por ili mi konsekras min, por
         ke ili mem ankaŭ estu konsekritaj en la vero.<em class="versenr"> 20</em> Kaj mi preĝas ne
         nur por ili, sed ankaŭ por tiuj, kiuj kredos al mi pro ilia
         vorto;<em class="versenr"> 21</em> por ke ili ĉiuj estu unu; kiel Vi, Patro, estas en mi,
         kaj mi en Vi, tiel ili ankaŭ estu en ni; por ke la mondo kredu,
         ke Vi min sendis.<em class="versenr"> 22</em> Kaj la gloron, kiun Vi donis al mi, mi donis
         al ili; por ke ili estu unu tiel same, kiel ni estas unu;<em class="versenr"> 23</em> mi
         en ili, kaj Vi en mi, por ke ili perfektiĝu en unu; por ke la
         mondo sciu, ke Vi min sendis, kaj ke Vi ilin amis, kiel Vi min
         amis.<em class="versenr"> 24</em> Patro, pri tiuj, kiujn Vi donis al mi, mi volas, ke ili
         ankaŭ estu kun mi tie, kie mi estas; por ke ili vidu mian gloron,
         kiun Vi donis al mi; ĉar Vi amis min antaŭ la fondo de la mondo.<em class="versenr"> 25</em> Ho Patro justa, la mondo Vin ne konis, tamen mi Vin konis; kaj
         ĉi tiuj scias, ke Vi min sendis;<em class="versenr"> 26</em> kaj al ili Vian nomon mi
         konigis kaj ankoraŭ konigos, por ke la amo, per kiu Vi amis min,
         estu en ili, kaj mi en ili.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Parolinte tiujn vortojn, Jesuo foriris kun siaj disĉiploj trans
         la torenton Kidron, kie estis ĝardeno, en kiun li eniris kune kun
         siaj disĉiploj.<em class="versenr"> 2</em> Kaj Judas, lia perfidanto, konis la lokon; ĉar
         Jesuo ofte venis tien kun siaj disĉiploj.<em class="versenr"> 3</em> Judas do, ricevinte
         la kohorton kaj oficistojn, senditajn de la ĉefpastroj kaj
         Fariseoj, venis tien kun lanternoj kaj torĉoj kaj bataliloj.<em class="versenr"> 4</em> Jesuo do, sciante ĉion, kio venos al li, paŝis antaŭen, kaj diris
         al ili: Kiun vi serĉas?<em class="versenr"> 5</em> Ili respondis al li: Jesuon Nazaretan.
         Jesuo respondis: Mi estas tiu. Kaj Judas, lia perfidanto, staris
         kun ili.<em class="versenr"> 6</em> Kiam do li diris al ili: Mi estas tiu, ili malantaŭen
         ekpaŝis kaj falis sur la teron.<em class="versenr"> 7</em> Tiam denove li demandis ilin:
         Kiun vi serĉas? Ili diris: Jesuon Nazaretan.<em class="versenr"> 8</em> Jesuo respondis:
         Mi ĵus diris al vi, ke mi estas tiu; se do vi min serĉas, lasu ĉi
         tiujn foriri;<em class="versenr"> 9</em> por ke plenumiĝu la vorto, kiun li diris: El
         tiuj, kiujn Vi donis al mi, mi perdis neniun.<em class="versenr"> 10</em> Simon Petro do,
         havante glavon, eltiris ĝin, kaj frapis sklavon de la ĉefpastro
         kaj detranĉis lian dekstran orelon. La nomo de la sklavo estis
         Malĥo.<em class="versenr"> 11</em> Jesuo do diris al Petro: Metu la glavon en ĝian ingon;
         la kalikon, kiun la Patro donis al mi, ĉu mi ne trinkos?
      </p>
      <p class="p"><em class="versenr"> 12</em> La kohorto kaj la milestro kaj la oficistoj de la Judoj kaptis
         do Jesuon kaj ligis lin,<em class="versenr"> 13</em> kaj kondukis lin unue al Anas; ĉar ĉi
         tiu estis bopatro de Kajafas, kiu estis ĉefpastro en tiu jaro.<em class="versenr"> 14</em> Kajafas estis tiu, kiu donis konsilon al la Judoj, ke estos bone,
         ke unu homo mortu por la popolo.
      </p>
      <p class="p"><em class="versenr"> 15</em> Kaj Simon Petro sekvis Jesuon, kaj ankaŭ alia disĉiplo. Ĉi tiu
         disĉiplo estis konata de la ĉefpastro, kaj eniris kun Jesuo en la
         korton de la ĉefpastro;<em class="versenr"> 16</em> sed Petro staris ekstere apud la
         pordo. Kaj la alia disĉiplo, kiu estis konata de la ĉefpastro,
         eliris kaj parolis kun la pordistino, kaj enirigis Petron.<em class="versenr"> 17</em> La
         sklavino pordistino diris al Petro: Ĉu vi ne estas ankaŭ el la
         disĉiploj de tiu homo? Li diris: Mi ne estas.<em class="versenr"> 18</em> La sklavoj kaj
         la oficistoj, farinte karban fajron (ĉar estis malvarme), staris
         kaj sin varmigis; Petro ankaŭ estis kun ili, starante kaj sin
         varmigante.
      </p>
      <p class="p"><em class="versenr"> 19</em> La ĉefpastro demandis Jesuon pri liaj disĉiploj kaj pri lia
         instruado.<em class="versenr"> 20</em> Jesuo respondis al li: Mi parolis malkaŝe al la
         mondo; mi ĉiam instruis en la sinagogoj kaj en la templo, kie
         ĉiuj Judoj kunvenas; kaj sekrete mi nenion parolis.<em class="versenr"> 21</em> Kial vi
         min demandas? demandu tiujn, kiuj aŭdis, kion mi parolis al ili;
         ili ja scias, kion mi diris.<em class="versenr"> 22</em> Kaj kiam li parolis tion, unu el
         la apude starantaj oficistoj per la manplato frapis Jesuon,
         dirante: Ĉu tiel vi respondas al la ĉefpastro?<em class="versenr"> 23</em> Respondis Jesuo
         al li: Se mi malbone parolis, atestu pri la malbono; sed se bone,
         kial vi min frapas?<em class="versenr"> 24</em> Anas sendis lin ligitan al la ĉefpastro
         Kajafas.
      </p>
      <p class="p"><em class="versenr"> 25</em> Simon Petro staris kaj sin varmigis. Oni do diris al li: Ĉu vi
         estas unu el liaj disĉiploj? Li neis, dirante: Mi ne estas.<em class="versenr"> 26</em> Unu el la sklavoj de la ĉefpastro, estante parenco de tiu, kies
         orelon Petro detranĉis, diris: Ĉu mi ne vidis vin kun li en la
         ĝardeno?<em class="versenr"> 27</em> Petro do denove neis; kaj tuj la koko ekkriis.
      </p>
      <p class="p"><em class="versenr"> 28</em> Kaj oni kondukis Jesuon de Kajafas en la palacon; estis
         frumatene; kaj ili ne eniris en la palacon, por ke ili ne
         malpuriĝu, sed povu manĝi la Paskon.<em class="versenr"> 29</em> Pilato do eliris al ili,
         kaj diris: Kian akuzon vi prezentas kontraŭ ĉi tiu viro?<em class="versenr"> 30</em> Ili
         respondis kaj diris al li: Se li ne estus malbonfaranto, ni ne
         transdonus lin al vi.<em class="versenr"> 31</em> Pilato do diris al ili: Vi mem prenu
         lin, kaj juĝu lin laŭ via leĝo. La Judoj diris al li: Ne estas
         permesate al ni mortigi homon;<em class="versenr"> 32</em> por ke plenumiĝu la vorto de
         Jesuo, kiun li parolis, montrante, per kia morto li mortos.
      </p>
      <p class="p"><em class="versenr"> 33</em> Pilato do reeniris en la palacon, kaj alvokis Jesuon, kaj
         diris al li: Ĉu vi estas la Reĝo de la Judoj?<em class="versenr"> 34</em> Jesuo respondis:
         Ĉu vi tion diras de vi mem, aŭ ĉu aliaj diris ĝin al vi pri mi?<em class="versenr"> 35</em> Pilato respondis: Ĉu mi estas Judo? Via propra nacio kaj la
         ĉefpastroj transdonis vin al mi; kion vi faris?<em class="versenr"> 36</em> Jesuo
         respondis: Mia regno ne estas el ĉi tiu mondo; se mia regno estus
         el ĉi tiu mondo, miaj servantoj bataladus, por ke mi ne
         transdoniĝu al la Judoj; sed nun mia regno ne estas el ĉi tie.<em class="versenr"> 37</em> Pilato demandis lin: Ĉu vi do estas reĝo? Jesuo respondis: Vi
         diras, ke mi estas reĝo. Por tio mi naskiĝis kaj venis en la
         mondon, ke mi atestu pri la vero. Ĉiu, kiu estas el la vero,
         aŭskultas mian voĉon.<em class="versenr"> 38</em> Pilato diris al li: Kio estas la vero?
      </p>
      <p class="p">Kaj dirinte tion, li eliris denove al la Judoj, kaj diris al ili:
         Mi trovas en li nenian kulpon.<em class="versenr"> 39</em> Sed estas ĉe vi kutime, ke mi
         liberigu al vi unu dum la Pasko: ĉu vi do volas, ke mi liberigu
         al vi la Reĝon de la Judoj?<em class="versenr"> 40</em> Kaj ili kriis denove, dirante: Ne
         ĉi tiun, sed Barabason. Barabas estis rabisto.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Tiam do Pilato prenis Jesuon kaj lin skurĝigis.<em class="versenr"> 2</em> Kaj la
         soldatoj plektis kronon el dornoj kaj metis ĝin sur lian kapon,
         kaj vestis lin per purpura mantelo;<em class="versenr"> 3</em> kaj venis al li, kaj diris:
         Saluton, Reĝo de la Judoj! kaj ili frapis lin per la manplatoj.<em class="versenr"> 4</em> Pilato do denove eliris, kaj diris al ili: Jen mi elkondukas lin
         al vi, por ke vi sciu, ke mi trovas en li nenian kulpon.<em class="versenr"> 5</em> Jesuo
         do eliris, portante la dornan kronon kaj la purpuran mantelon.
         Pilato diris al ili: Jen la homo!<em class="versenr"> 6</em> Kiam do la ĉefpastroj kaj
         oficistoj lin vidis, ili kriis: Krucumu, krucumu lin. Pilato
         diris al ili: Mem prenu lin kaj krucumu lin, ĉar mi trovas en li
         nenian kulpon.<em class="versenr"> 7</em> La Judoj respondis al li: Ni havas leĝon, kaj
         laŭ tiu leĝo li devas morti tial, ke li pretendis esti Filo de
         Dio.<em class="versenr"> 8</em> Kiam do Pilato aŭdis tiun diron, li des pli timis;<em class="versenr"> 9</em> kaj
         reenirinte en la palacon, li diris al Jesuo: De kie vi estas? Sed
         Jesuo nenion respondis.<em class="versenr"> 10</em> Tiam diris Pilato al li: Ĉu vi ne
         parolas al mi? ĉu vi ne scias, ke mi havas povon krucumi vin, kaj
         povon liberigi vin?<em class="versenr"> 11</em> Jesuo respondis: Vi havus nenian povon
         kontraŭ mi, se ĝi ne estus donita al vi de supre; tial tiu, kiu
         transdonis min al vi, havas la pli grandan pekon.<em class="versenr"> 12</em> Ĉe tio
         Pilato penis liberigi lin; sed la Judoj kriis, dirante: Se vi
         liberigos tiun, vi ne estas amiko de Cezaro; ĉiu, kiu pretendas
         esti reĝo, parolas kontraŭ Cezaro.<em class="versenr"> 13</em> Kiam do Pilato aŭdis tiun
         vorton, li elkondukis Jesuon, kaj sidiĝis sur tribunala seĝo en
         loko nomata La Pavimo, sed en la Hebrea lingvo Gabata.<em class="versenr"> 14</em> Estis
         la Preparado de la Pasko, ĉirkaŭ la sesa horo. Kaj li diris al la
         Judoj: Jen via Reĝo!<em class="versenr"> 15</em> Ili kriegis: Forigu, forigu, krucumu lin.
         Pilato diris al ili: Ĉu mi krucumu vian Reĝon? La ĉefpastroj
         respondis: Ni ne havas reĝon krom Cezaro.<em class="versenr"> 16</em> Tiam do li
         transdonis lin al ili, por esti krucumita.
      </p>
      <p class="p"><em class="versenr"> 17</em> Kaj ili prenis Jesuon; kaj li eliris, portante sian krucon, al
         la loko nomata Loko de Kranio, kiu estas en la Hebrea lingvo
         Golgota;<em class="versenr"> 18</em> tie ili krucumis lin, kaj kun li du aliajn, ĉiuflanke
         po unu, kaj Jesuon meze.<em class="versenr"> 19</em> Kaj Pilato ankaŭ skribis titolon, kaj
         surmetis ĝin sur la krucon. Kaj estis skribite: JESUO NAZARETA,
         LA REĜO DE LA JUDOJ.
      </p>
      <p class="p"><em class="versenr"> 20</em> Tiun titolon multaj el la Judoj legis; ĉar la loko, kie Jesuo
         estis krucumita, estis proksime de la urbo; kaj ĝi estis skribita
         Hebree kaj Latine kaj Greke.<em class="versenr"> 21</em> Tiam la ĉefpastroj de la Judoj
         diris al Pilato: Ne skribu: La Reĝo de la Judoj; sed, ke li
         diris: Mi estas Reĝo de la Judoj.<em class="versenr"> 22</em> Respondis Pilato: Kion mi
         skribis, tion mi skribis.
      </p>
      <p class="p"><em class="versenr"> 23</em> Kaj la soldatoj, kiam ili krucumis Jesuon, prenis liajn
         vestojn, kaj dividis ilin en kvar partojn, po unu parto por ĉiu
         soldato; kaj la tunikon; sed la tuniko estis senkudra, desupre
         teksita tra la tuto.<em class="versenr"> 24</em> Ili do diris unu al alia: Ni ne disŝiru
         ĝin, sed lotu pri ĝi, kies ĝi estos; por ke plenumiĝu la Skribo,
         kiu diras:
      </p>
      <p class="indent">
         <p class="verse_indent_cont">Ili dividis miajn vestojn inter si,<br>
            Pri mia tuniko ili lotis.
         </p>
      </p>
      <p class="p">Tion la soldatoj faris.<em class="versenr"> 25</em> Sed apud la kruco de Jesuo staris lia
         patrino, kaj la fratino de lia patrino, Maria, la edzino de
         Klopas, kaj Maria Magdalena.<em class="versenr"> 26</em> Jesuo, rigardante sian patrinon,
         kaj la apudstarantan disĉiplon, kiun li amis, diris al sia
         patrino: Virino, jen via filo!<em class="versenr"> 27</em> Tiam li diris al la disĉiplo:
         Jen via patrino! Kaj de post tiu horo la disĉiplo akceptis ŝin en
         sian domon.
      </p>
      <p class="p"><em class="versenr"> 28</em> Jesuo, sciante, ke ĉio jam finiĝis, por ke plenumiĝu la
         Skribo, diris: Mi soifas.<em class="versenr"> 29</em> Kuŝis tie vazo plena de vinagro; oni
         do metis spongon, plenigitan per la vinagro, sur hisopon, kaj
         levis ĝin al lia buŝo.<em class="versenr"> 30</em> Kiam do Jesuo ricevis la vinagron, li
         diris: Estas finite; kaj, klininte sian kapon, li ellasis for la
         spiriton.
      </p>
      <p class="p"><em class="versenr"> 31</em> La Judoj, ĉar estis la Preparado, por ke la korpoj ne restadu
         sur la krucoj dum la sabato (ĉar la tago de tiu sabato estis
         granda tago), petis Pilaton, ke oni rompu iliajn krurojn, kaj
         forportu ilin.<em class="versenr"> 32</em> Tiam la soldatoj venis, kaj rompis la krurojn
         de la unua kaj de la alia krucumita kun li;<em class="versenr"> 33</em> sed kiam ili venis
         al Jesuo, kaj vidis, ke li jam mortis, ili ne rompis liajn
         krurojn;<em class="versenr"> 34</em> tamen unu el la soldatoj per lanco pikis lian
         flankon, kaj tuj elvenis sango kaj akvo.<em class="versenr"> 35</em> Kaj la vidinto
         atestis, kaj vera estas lia atesto; kaj li scias, ke li diras la
         veron, ke vi ankaŭ kredu.<em class="versenr"> 36</em> Ĉar tio okazis, por ke plenumiĝu la
         Skribo: Osto en li ne estos rompita.<em class="versenr"> 37</em> Kaj ankoraŭ alia Skribo
         diras: Ili rigardos tiun, kiun ili trapikis.
      </p>
      <p class="p"><em class="versenr"> 38</em> Post tio, Jozef el Arimateo, kiu estis disĉiplo de Jesuo, sed
         sekrete pro timo antaŭ la Judoj, petis Pilaton, ke li povu
         forpreni la korpon de Jesuo; kaj Pilato permesis. Li do venis kaj
         forprenis lian korpon.<em class="versenr"> 39</em> Venis ankaŭ Nikodemo (tiu, kiu unue
         venis al Jesuo nokte), portanta miksaĵon de mirho kaj aloo,
         ĉirkaŭ cent funtoj.<em class="versenr"> 40</em> Ili do prenis la korpon de Jesuo, kaj
         ĉirkaŭvindis ĝin per tolaĵoj kun aromaĵoj, laŭ la kutimo de la
         Judoj por entombigo.<em class="versenr"> 41</em> Kaj estis ĝardeno en la loko, kie li
         estis krucumita, kaj en la ĝardeno nova tombo, en kiun ankoraŭ
         neniu estis metita.<em class="versenr"> 42</em> Tien do, pro la Preparado de la Judoj (ĉar
         la tombo estis proksima) ili enmetis Jesuon.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">La unuan tagon de la semajno Maria Magdalena venis frue, dum
         estis ankoraŭ mallume, al la tombo, kaj vidis la ŝtonon prenita
         for de la tombo.<em class="versenr"> 2</em> Ŝi do kuris kaj venis al Simon Petro kaj al
         tiu alia disĉiplo, kiun Jesuo amis, kaj ŝi diris al ili: Oni
         forprenis el la tombo la Sinjoron, kaj ni ne scias, kien oni lin
         metis.<em class="versenr"> 3</em> Eliris do Petro kaj la alia disĉiplo, kaj iris al la
         tombo.<em class="versenr"> 4</em> Kaj ambaŭ ekkuris kune; kaj la alia disĉiplo kuris
         antaŭen pli rapide ol Petro, kaj unua alvenis al la tombo;<em class="versenr"> 5</em> kaj
         kliniĝinte, li enrigardis, kaj vidis la tolaĵojn kuŝantajn; tamen
         li ne eniris.<em class="versenr"> 6</em> Kaj poste venis Simon Petro, sekvante lin, kaj
         eniris en la tombon; kaj li vidis la tolaĵojn kuŝantajn,<em class="versenr"> 7</em> kaj la
         viŝtukon, kiu estis sur lia kapo, ne kuŝantan kun la tolaĵoj, sed
         kunvolvitan en aparta loko.<em class="versenr"> 8</em> Tiam eniris do la alia disĉiplo,
         kiu unua alvenis al la tombo, kaj li vidis kaj kredis.<em class="versenr"> 9</em> Ĉar ili
         ankoraŭ ne komprenis la Skribon, ke li devas releviĝi el la
         mortintoj.<em class="versenr"> 10</em> Kaj la disĉiploj iris returne hejmen.
      </p>
      <p class="p"><em class="versenr"> 11</em> Sed Maria staris ekstere apud la tombo, plorante; kaj dum ŝi
         ploris, ŝi kliniĝis, kaj enrigardis en la tombon;<em class="versenr"> 12</em> kaj ŝi vidis
         du anĝelojn en blankaj vestoj, sidantajn, unu ĉe la kaploko kaj
         unu ĉe la piedloko, kie la korpo de Jesuo antaŭe kuŝis.<em class="versenr"> 13</em> Kaj
         ili diris al ŝi: Virino, kial vi ploras? Ŝi respondis: Ĉar oni
         forprenis mian Sinjoron, kaj mi ne scias, kien oni lin metis.<em class="versenr"> 14</em> Dirinte tion, ŝi sin turnis malantaŭen, kaj vidis Jesuon
         staranta, kaj ne sciis, ke ĝi estas Jesuo.<em class="versenr"> 15</em> Jesuo diris al ŝi:
         Virino, kial vi ploras? kiun vi serĉas? Ŝi, supozante, ke li
         estas la ĝardenisto, diris al li: Sinjoro, se vi forportis lin,
         sciigu min, kien vi metis lin, kaj mi lin forprenos.<em class="versenr"> 16</em> Jesuo
         diris al ŝi: Maria. Ŝi sin turnis, kaj diris al li Hebrelingve:
         Raboni; tio estas Majstro.<em class="versenr"> 17</em> Jesuo diris al ŝi: Ne tuŝu min; ĉar
         mi ankoraŭ ne supreniris al la Patro; sed iru al miaj fratoj, kaj
         diru al ili: Mi supreniras al mia Patro kaj via Patro, kaj al mia
         Dio kaj via Dio.<em class="versenr"> 18</em> Maria Magdalena venis al la disĉiploj,
         sciigante: Mi vidis la Sinjoron; kaj ke li tion diris al ŝi.
      </p>
      <p class="p"><em class="versenr"> 19</em> Kiam do estis vespero en tiu sama tago, la unua de la semajno,
         kaj kiam estis fermitaj la pordoj, kie la disĉiploj estis, pro
         timo antaŭ la Judoj, Jesuo venis kaj staris meze de ili, kaj
         diris al ili: Paco al vi.<em class="versenr"> 20</em> Kaj dirinte tion, li montris al ili
         siajn manojn kaj sian flankon. La disĉiploj do ĝojis, vidante la
         Sinjoron.<em class="versenr"> 21</em> Jesuo denove diris al ili: Paco al vi; kiel la Patro
         sendis min, tiel ankaŭ mi vin sendas.<em class="versenr"> 22</em> Kaj dirinte tion, li
         elspiris sur ilin, kaj diris: Ricevu la Sanktan Spiriton:<em class="versenr"> 23</em> kies
         pekojn vi pardonos, al tiuj ili estas pardonitaj; kies vi
         retenos, ili estas retenitaj.
      </p>
      <p class="p"><em class="versenr"> 24</em> Sed Tomaso, unu el la dek du, nomata Didimo, ne ĉeestis kun
         ili, kiam Jesuo venis.<em class="versenr"> 25</em> La aliaj disĉiploj do diris al li: Ni
         vidis la Sinjoron. Sed li diris al ili: Se mi ne vidos en liaj
         manoj la truon de la najloj, kaj se mi ne metos mian fingron en
         la lokon de la najloj, kaj ne metos mian manon en lian flankon,
         mi tute ne kredos.
      </p>
      <p class="p"><em class="versenr"> 26</em> Kaj post ok tagoj la disĉiploj denove estis interne, kaj
         Tomaso kun ili. Kaj Jesuo venis, kiam la pordoj estis fermitaj,
         kaj staris en la mezo, kaj diris: Paco al vi.<em class="versenr"> 27</em> Tiam li diris al
         Tomaso: Etendu ĉi tien vian fingron kaj vidu miajn manojn; kaj
         etendu vian manon kaj enmetu ĝin en mian flankon; kaj ne estu
         nekredema, sed estu kredanta.<em class="versenr"> 28</em> Tomaso respondis al li kaj
         diris: Mia Sinjoro kaj mia Dio.<em class="versenr"> 29</em> Jesuo diris al li: Ĉar vi
         vidis min, vi kredas; feliĉaj estas tiuj, kiuj ne vidis, kaj
         tamen kredas.
      </p>
      <p class="p"><em class="versenr"> 30</em> Jesuo faris antaŭ la disĉiploj multajn aliajn signojn, kiuj ne
         estas skribitaj en ĉi tiu libro;<em class="versenr"> 31</em> sed ĉi tiuj estas skribitaj,
         por ke vi kredu, ke Jesuo estas la Kristo, la Filo de Dio, kaj ke
         kredante, vi havu vivon en lia nomo.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Post tio Jesuo denove sin montris al la disĉiploj apud la maro
         de Tiberias; kaj li montris sin jene.<em class="versenr"> 2</em> Estis kune Simon Petro,
         kaj Tomaso, nomata Didimo, kaj Natanael el Kana Galilea, kaj la
         filoj de Zebedeo, kaj aliaj du el liaj disĉiploj.<em class="versenr"> 3</em> Simon Petro
         diris al ili: Mi iras, por fiŝkapti. Ili diris al li: Ni ankaŭ
         iras kun vi. Ili do eliris, kaj iris sur la ŝipon; kaj tiun
         nokton ili nenion kaptis.<em class="versenr"> 4</em> Sed ĉe la tagiĝo Jesuo staris sur la
         marbordo; tamen la disĉiploj ne sciis, ke ĝi estas Jesuo.<em class="versenr"> 5</em> Tiam
         Jesuo diris al ili: Infanoj, ĉu vi havas ian manĝaĵon? Ili
         respondis al li: Ne.<em class="versenr"> 6</em> Kaj li diris al ili: Ĵetu la reton ĉe la
         dekstra flanko de la ŝipo, kaj vi trovos. Ili do ĝin elĵetis; kaj
         pro la multeco de la fiŝoj ili ne plu povis ĝin treni.<em class="versenr"> 7</em> Tiu
         disĉiplo, kiun Jesuo amis, diris al Petro: Ĝi estas la Sinjoro.
         Kiam do Simon Petro aŭdis, ke ĝi estas la Sinjoro, li alzonis al
         si sian kitelon (ĉar li estis nuda) kaj ĵetis sin en la maron.<em class="versenr"> 8</em> Sed la aliaj disĉiploj venis en la ŝipeto (ĉar ili estis ne
         malproksime de la tero, sed nur ĉirkaŭ ducent ulnoj), trenante la
         reton plenan de fiŝoj.<em class="versenr"> 9</em> Kaj kiam ili eliris sur la teron, ili
         vidis fajron karban aranĝitan tie, kaj fiŝon kuŝantan sur ĝi, kaj
         panon.<em class="versenr"> 10</em> Jesuo diris al ili: Alportu el la fiŝoj, kiujn vi ĵus
         kaptis.<em class="versenr"> 11</em> Simon Petro iris sur la ŝipon, kaj tiris la reton al
         la tero, plenan de grandaj fiŝoj, cent kvindek tri; kaj kvankam
         estis tiel multaj, tamen la reto ne disŝiriĝis.<em class="versenr"> 12</em> Jesuo diris al
         ili: Venu, matenmanĝu. Kaj neniu el la disĉiploj kuraĝis lin
         demandi: Kiu vi estas? sciante, ke ĝi estas la Sinjoro.<em class="versenr"> 13</em> Jesuo
         venis kaj prenis la panon kaj donis al ili, kaj tiel same la
         fiŝon.<em class="versenr"> 14</em> Tiu estas jam la tria fojo, kiam aperis Jesuo al siaj
         disĉiploj, post sia releviĝo el la mortintoj.
      </p>
      <p class="p"><em class="versenr"> 15</em> Post la matenmanĝo Jesuo diris al Simon Petro: Simon, filo de
         Jona, ĉu vi amas min pli, ol tiuj? Li diris al li: Jes, Sinjoro;
         vi scias, ke mi vin amas. Li diris al li: Paŝtu miajn ŝafidojn.<em class="versenr"> 16</em> Li diris al li ankoraŭ la duan fojon: Simon, filo de Jona, ĉu
         vi min amas? Li diris al li: Jes, Sinjoro; vi scias, ke mi vin
         amas. Li diris al li: Zorgu pri miaj ŝafoj.<em class="versenr"> 17</em> Li diris al li la
         trian fojon: Simon, filo de Jona, ĉu vi min amas? Petro
         ĉagreniĝis, ke li diris al li la trian fojon: Ĉu vi min amas? kaj
         respondis al li: Sinjoro, vi scias ĉion; vi scias, ke mi vin
         amas. Jesuo diris al li: Paŝtu miajn ŝafojn.<em class="versenr"> 18</em> Vere, vere, mi
         diras al vi: Kiam vi estis juna, vi zonis vin, kaj iris, kien vi
         volis; sed kiam vi maljuniĝos, vi etendos viajn manojn, kaj alia
         vin zonos, kaj portos vin, kien vi ne volos.<em class="versenr"> 19</em> Tion li diris,
         montrante per aludo, per kia morto li gloros Dion. Kaj dirinte
         tion, li diris al li: Sekvu min.<em class="versenr"> 20</em> Petro, sin turninte, vidis
         malantaŭe la disĉiplon, kiun Jesuo amis (kiu ankaŭ klinis sin al
         lia brusto dum la vespermanĝo, kun la diro: Sinjoro, kiu estas la
         perfidanta vin?).<em class="versenr"> 21</em> Petro do, vidinte lin, diris al Jesuo:
         Sinjoro, kaj kion pri ĉi tiu?<em class="versenr"> 22</em> Jesuo diris al li: Se mi volas,
         ke li restu, ĝis mi venos, kio estas al vi? vi sekvu min.<em class="versenr"> 23</em> Tial
         inter la fratoj disiris la famo, ke tiu disĉiplo ne mortos; tamen
         Jesuo ne diris al li, ke li ne mortos, sed: Se mi volas, ke li
         restu, ĝis mi venos, kio estas al vi?
      </p>
      <p class="p"><em class="versenr"> 24</em> Tiu estas la disĉiplo, kiu atestas pri tio kaj skribis tion:
         kaj ni scias, ke lia atesto estas vera.
      </p>
      <p class="p"><em class="versenr"> 25</em> Estas ankaŭ multaj aliaj faroj, kiujn Jesuo faris; kaj mi
         supozas, ke se ĉiu el ili estus skribita detale, la tuta mondo ne
         havus lokon por la skribotaj libroj.
      </p>
      <hr>
      <div class="footer"><a href="libro_ago.html">LA AGOJ&nbsp;&gt;&gt;</a></div>
   </body>
</html>