<!DOCTYPE HTML PUBLIC "-//W3C//DTD HTML 4.01 Transitional//EN" "http://www.w3.org/TR/html4/loose.dtd">
<html>
<head>
<meta http-equiv="Content-Type" content="text/html; charset=utf-8">
<link title="stilo" type="text/css" rel="stylesheet" href="../css/teixlite.css">
<title>Akto kvara</title>
</head>
<body background="../bld/papero.jpg">
<div class="header">
<span class="header_left"><a href="tria.html">&lt;&lt; Akto tria</a></span><span class="header_center"> <a href="index.html">N. V. Gogol:
      
          La revizoro
        </a></span>
</div>
<hr>
<h3 class="head">Akto kvara</h3>

<p><i class="stage">
	      La sama ĉambro en la domo de la urbestro.
</i></p>

<div class="@type">
<h3 class="head">Sceno I.</h3>

<p><i class="stage">
	Eniras singarde, preskaŭ sur la pintoj de la piedoj:
     AMMOS FJODOROVIĈ, ARTEMIJ FILIPPOVIĈ, POŜTESTRO, LUKA LUKIĈ,
 DOBĈINSKIJ kaj BOBĈINSKIJ, en plene paradaj uniformoj. La tuta sceno
		estas parolata per mallaŭtigata voĉo.
</i></p>


<p class="sp">
<span class="speaker">Ammos Fjodoroviĉ</span>. ―
 <i class="stage">starigas ĉiujn
duonronde.</i> Pro Dio, sinjoroj,
pli rapide faru rondon kaj observu pli da ordo! Ni ne devas malplaĉi
al li: li veturas en la palacon, li komandas nepre laŭ milita maniero!
Vi, Pjotr Ivanoviĉ, metu vin je tiu ĉi flanko, kaj vi, Pjotr Ivanoviĉ,
stariĝu ĉi tie. <i class="stage">(Ambaŭ Pjotr Ivanoviĉ-oj alkuras sur la pintoj de la
piedoj.)</i>
</p>

<p class="sp">
<span class="speaker">Artemij Filippoviĉ</span>. ―
Kiel vi volas, Ammos Fjodoroviĉ, sed ni devus
ion entrepreni.
</p>

<p class="sp">
<span class="speaker">Ammos Fjodoroviĉ</span>. ―
Kaj kion nome?
</p>

<p class="sp">
<span class="speaker">Artemij Filippoviĉ</span>. ―
Nu, oni scias, kion.
</p>

<p class="sp">
<span class="speaker">Ammos Fjodoroviĉ</span>. ―
Ŝovi en la manon?
</p>

<p class="sp">
<span class="speaker">Artemij Filippoviĉ</span>. ―
Nu jes, ekzemple ŝovi en la manon.
</p>

<p class="sp">
<span class="speaker">Ammos Fjodoroviĉ</span>. ―
Estas danĝere, diablo ĝin prenu! Li faros krion:
li ja estas regna homo. Sed eble en formo de donaco de la flanko de la
nobelaro por ia monumento.
</p>

<p class="sp">
<span class="speaker">Poŝtestro</span>. ―
Aŭ diri ekzemple: &quot;Jen per la poŝto alvenis mono, pri
kiu oni ne scias, al kiu ĝi apartenas.&quot;
</p>

<p class="sp">
<span class="speaker">Artemij Filippoviĉ</span>. ―
Atentu, ke li per la poŝto ne forsendu vin ien
malproksimen. Aŭskultu: ĉi tiuj aferoj ne tiamaniere estas farataj en
bonorda regno. Kial ni tie ĉi estas kvazaŭ tuta eskadrono? Prezenti
sin oni devas unuope, kaj sen atestantoj fari ... nu, kion oni
bezonas, ― ke eĉ la oreloj ne aŭdu! Jen tiel oni faras en societo
bonorda! Nu, jen vi, Ammos Fjodoroviĉ, komencu la unua.
</p>

<p class="sp">
<span class="speaker">Ammos Fjodoroviĉ</span>. ―
Jam pli bone komencu vi! En via institucio la
eminenta vizitanto manĝetis panon.
</p>

<p class="sp">
<span class="speaker">Artemij Filippoviĉ</span>. ―
Pli bone estos, se tion faros Luka Lukiĉ, kiel
kleriganto de la junularo.
</p>

<p class="sp">
<span class="speaker">Luka Lukiĉ</span>. ―
Mi ne povas, mi ne povas, sinjoroj! Mi konfesas, mi
estas tiel edukita, ke kiam ekparolas kun mi persono, kiu havas rangon
per unu grado pli altan, mia animo tuj forkuras kaj mia lango
engluiĝas en koton. Ne, sinjoroj, liberigu min, mi petas, liberigu
min!
</p>

<p class="sp">
<span class="speaker">Artemij Filippoviĉ</span>. ―
Nu, Ammos Fjodoroviĉ, krom vi ni neniun havas.
Ĉe vi kun ĉiu vorto kvazaŭ Cicerono deflugas de la lango.
</p>

<p class="sp">
<span class="speaker">Ammos Fjodoroviĉ</span>. ―
Nu, nu! Cicerono! Vidu, kion ili elpensis! Se mi
ian fojon entuziasmiĝas, parolante pri dorna hundaro aŭ pri
ĉashundo...
</p>

<p class="sp">
<span class="speaker">Ĉiuj</span>. ―
 <i class="stage">sin premas al li.</i> 
Ne, vi ne sole pri hundoj, vi ankaŭ pri
la turo de Babelo bonege parolas ... Ne, Ammos Fjodoroviĉ, ne forlasu
nin, estu patro por ni! ... Ne, Ammos Fjodoroviĉ!
</p>

<p class="sp">
<span class="speaker">Ammos Fjodoroviĉ</span>. ―
Lasu min trankvila,
sinjoroj. <i class="stage">(Oni aŭdas paŝadon
kaj tusetadon en la ĉambro de Ĥlestakov. Ĉiuj konkure rapidas al la
pordo, sin puŝas kaj penas eliri; tiu aŭ alia ricevas ekpremon. Oni
aŭdas mallaŭtajn ekkriojn:)</i>
</p>

<p class="sp">
<span class="speaker">Voĉo de Bobĉinskij</span>. ―
Oj, Pjotr
Ivanoviĉ, Pjotr Ivanoviĉ. vi
piedpremis mian piedon.
</p>

<p class="sp">
<span class="speaker">Voĉo de Zemlanika</span>. ―
Lasu, sinjoroj, ke mi ne mortu sen pentofaro, ―
vi tute min kunepremis!
</p>

<p><i class="stage">(Oni aŭdas ankoraŭ kelkajn ekkriojn: aj! aj! Fine
ĉiuj sin elpuŝas
kaj la ĉambro restas malplena.)
</i></p>
</div>



<div class="@type">
<h3 class="head">Sceno II.</h3>

<p><i class="stage">
			  ĤLESTAKOV, sola.
</i></p>

<p class="sp">
<span class="speaker">Ĥlestakov</span>. ―
 <i class="stage">sola, eliras kun postdormaj
okuloj.</i> 
Ŝajnas al mi, ke
mi diligente ronkis. Kie ili prenis tiajn matracojn kaj kusenegojn? Mi
eĉ ekŝvitis. Ŝajnas al mi, ke ili hieraŭ ion
subŝovis al mi ĉe la
matenmanĝo, en la kapo ĝis nun io frapas. Mi vidas, ke tie ĉi oni
povas agrable pasigi la tempon. Mi amas gastamecon, kaj mi konfesas,
al mi pli plaĉas, ke oni estas kompleza por mi el la pura koro kaj ne
pro intereso. Kaj la filino de la urbestro estas tute ne malbela, kaj
ankaŭ la patrino estas tia, ke oni povus ankoraŭ ... Ne, mi ne scias,
sed al mi efektive plaĉas lia vivo.
</p>
</div>


<div class="@type">
<h3 class="head">Sceno III.</h3>

<p><i class="stage">
		   ĤLESTAKOV kaj AMMOS FJODOROVIĈ.
</i></p>

<p class="sp">
<span class="speaker">Ammos Fjodoroviĉ</span>. ―
 <i class="stage">enirante kaj
haltante, al si mem―</i> 
Dio, mia Dio!
elportu min feliĉe; miaj genuoj tute
fleksiĝas. <i class="stage">(Laŭte, streĉinte sin
kaj subtenante la spadon per la mano.)</i> Mi havas la honoron prezenti
min: juĝisto de la ĉi tiea juĝejo, kolegia asesoro Ljapkin-Tjapkin.
</p>

<p class="sp">
<span class="speaker">Ĥlestakov</span>. ―
Mi petas, sidiĝu. Vi do tie ĉi estas juĝisto?
</p>

<p class="sp">
<span class="speaker">Ammos Fjodoroviĉ</span>. ―
De la jaro 1816 mi estis elektita por tri jaroj
laŭ la volo de la nobelaro kaj mi daŭrigas mian oficon ĝis la nuna
tempo.
</p>

<p class="sp">
<span class="speaker">Ĥlestakov</span>. ―
Estas tamen profita afero esti juĝisto?
</p>

<p class="sp">
<span class="speaker">Ammos Fjodoroviĉ</span>. ―
Por tri trijaraj serioj mi estas rekomendita por
la ordeno de Vladimiro de kvara grado pro aprobo de la estraro. <i class="stage">(Al
si mem.)</i> Kaj la mono estas en la pugno, sed la pugno estas tuta en
fajro.
</p>

<p class="sp">
<span class="speaker">Ĥlestakov</span>. ―
Ha, al mi plaĉas Vladimiro. Jen Anno de la tria grado
jam ne tiel plaĉas al mi.
</p>

<p class="sp">
<span class="speaker">Ammos Fjodoroviĉ</span>. ―
 <i class="stage">elŝovante iom
post iom antaŭen la fermitan pugnon.
Al si mem.</i> Mia Dio! mi ne scias, kie mi sidas! Kvazaŭ brulantaj
karboj estas sub mi.
</p>

<p class="sp">
<span class="speaker">Ĥlestakov</span>. ―
Kion vi tie havas en la mano?
</p>

<p class="sp">
<span class="speaker">Ammos Fjodoroviĉ</span>. ―
 <i class="stage">konfuziĝinte
kaj faligante la banknotojn sur la
plankon.</i> Nenion, sinjoro.
</p>

<p class="sp">
<span class="speaker">Ĥlestakov</span>. ―
Kiel nenion? Mi vidas, ke mono elfalis el via mano.
</p>

<p class="sp">
<span class="speaker">Ammos Fjodoroviĉ</span>. ―
 <i class="stage">tremante per la tuta
 korpo.</i>
Tute ne, sinjoro!
<i class="stage">(Al si mem.)</i> Ho, mia Dio! Jen mi jam estas transdonita al la juĝo!
Oni jam alsendis veturileton, por kapti min!
</p>

<p class="sp">
<span class="speaker">Ĥlestakov</span>. ―
 <i class="stage">levante la monon.</i> 
Jes, ĝi estas mono.
</p>

<p class="sp">
<span class="speaker">Ammos Fjodoroviĉ</span>. ―
 <i class="stage">al si mem.</i> 
Nu, ĉio estas finita, ― mi pereis.
</p>

<p class="sp">
<span class="speaker">Ĥlestakov</span>. ―
Ĉu vi scias? donu ĝin al mi prunte.
</p>

<p class="sp">
<span class="speaker">Ammos Fjodoroviĉ</span>. ―
 <i class="stage">rapide.</i> 
Certe, certe ... kun granda plezuro.
<i class="stage">(Al si mem.)</i> Nu, pli kuraĝe, pli kuraĝe! Savu min, Sankta
Di-patrino!
</p>

<p class="sp">
<span class="speaker">Ĥlestakov</span>. ―
Vidu, mi en la vojo tro multe elspezis: tio kaj alio ...
Cetere, mi el la bieno tuj resendos al vi la monon.
</p>

<p class="sp">
<span class="speaker">Ammos Fjodoroviĉ</span>. ―
Ha, mi petas vin, kion vi diras! Jam sen tio ĝi
estas tia honoro ... Kompreneble, per mia malforta povo, per
diligenteco kaj fervoro rilate la estraron ... mi penos meriti ...
<i class="stage">(Leviĝas de la seĝo, sin streĉas kaj tenas la manojn laŭlonge de la
kruroj.)</i> Mi ne kuraĝas pli tedi vin per mia alestado. Ĉu vi ne donos
ian ordonon?
</p>

<p class="sp">
<span class="speaker">Ĥlestakov</span>. ―
Kian ordonon?
</p>

<p class="sp">
<span class="speaker">Ammos Fjodoroviĉ</span>. ―
Mi volis diri, ĉu vi ne donos ian ordonon al la
ĉi tiea distrikta juĝejo?
</p>

<p class="sp">
<span class="speaker">Ĥlestakov</span>. ―
Por kio do? Mi ja nun ĝin tute ne bezonas; ne, nenion. Mi
profunde vin dankas.
</p>

<p class="sp">
<span class="speaker">Ammos Fjodoroviĉ</span>. ―
 <i class="stage">salutante kaj
forirante, al si mem.</i> 
Nu, la urbo estas nia!
</p>

<p class="sp">
<span class="speaker">Ĥlestakov</span>. ―
 <i class="stage">post la foriro de la
juĝisto.</i> 
La juĝisto estas bona homo!
</p>
</div>


<div class="@type">
<h3 class="head">Sceno IV.</h3>

<p><i class="stage">
    ĤLESTAKOV kaj la POŜTESTRO, eniras streĉiĝinte, en uniformo,
			subtenante la spadon.
</i></p>


<p class="sp">
<span class="speaker">Poŝtestro</span>. ―
Mi havas la honoron min prezenti: poŝtestro, kortega
konsilanto Ŝpekin.
</p>

<p class="sp">
<span class="speaker">Ĥlestakov</span>. ―
Ha, mi vin petas! Mi tre amas agrablan societon. Sidiĝu.
Vi ja ĉiam tie ĉi loĝas?
</p>

<p class="sp">
<span class="speaker">Poŝtestro</span>. ―
Tute vere.
</p>

<p class="sp">
<span class="speaker">Ĥlestakov</span>. ―
Al mi plaĉas la ĉi tiea urbeto. Kompreneble, ĝi ne estas
tre multehoma ― sed tio ĉi ne estas grava. Ĝi ja ne estas ĉefurbo. Ĉu
ne vere, ĝi ja ne estas ĉefurbo?
</p>

<p class="sp">
<span class="speaker">Poŝtestro</span>. ―
Absolute vere.
</p>

<p class="sp">
<span class="speaker">Ĥlestakov</span>. ―
Nur en la ĉefurbo ekzistas ja bon-tono kaj ne ekzistas
provincaj anseroj. Kia estas via opinio, ĉu ne vere?
</p>

<p class="sp">
<span class="speaker">Poŝtestro</span>. ―
Tute vere. <i class="stage">(Al si mem.)</i> Li tamen tute ne estas fiera;
pri ĉio li demandas.
</p>

<p class="sp">
<span class="speaker">Ĥlestakov</span>. ―
Kaj tamen ja konfesu, oni ja ankaŭ en malgranda urbeto
povas pasigi la vivon feliĉe?
</p>

<p class="sp">
<span class="speaker">Poŝtestro</span>. ―
Tute vere.
</p>

<p class="sp">
<span class="speaker">Ĥlestakov</span>. ―
Laŭ mia opinio, kion oni bezonas? Ni bezonas nur, ke oni
nin estimu, sincere amu, ― ĉu ne vere?
</p>

<p class="sp">
<span class="speaker">Poŝtestro</span>. ―
Tute ĝuste.
</p>

<p class="sp">
<span class="speaker">Ĥlestakov</span>. ―
Mi konfesas, mi ĝojas, ke vi havas tian saman opinion,
kiel mi. Oni, kompreneble, nomos min stranga, sed mi havas tian
karakteron. <i class="stage">(Rigardante al li en la okulojn, diras al si mem.)</i> Nu,
mi provu peti de tiu ĉi poŝtestro pruntedonon. <i class="stage">(Laŭte.)</i> Kian
strangan okazon mi havis: en la vojo mi elspezis mian tutan monon. Ĉu
vi ne povas doni al mi prunte tricent rublojn?
</p>

<p class="sp">
<span class="speaker">Poŝtestro</span>. ―
 Kial do ne? Mi rigardos
ĝin kiel la plej grandan feliĉon.
Jen, mi petas. El la tuta koro mi estas preta servi al vi.
</p>

<p class="sp">
<span class="speaker">Ĥlestakov</span>. ―
Mi vin tre dankas. Kaj mi, mi konfesas, terure ne amas
rifuzi al mi ion en la vojaĝo; kaj eĉ por kio tion fari? Ĉu ne vere?
</p>

<p class="sp">
<span class="speaker">Poŝtestro</span>. ―
Tute
ĝuste. <i class="stage">(Leviĝas, streĉiĝas kaj subtenas
la spadon.)</i> Mi ne kuraĝas plu tedi per mia alestado ... Ĉu vi ne faros
ian rimarkigon pri la aferoj de la poŝta administrado?
</p>

<p class="sp">
<span class="speaker">Ĥlestakov</span>. ―
Ne, nenion.
</p>

<p><i class="stage">(La poŝtestro salutas kaj foriras.)</i></p>

<p class="sp">
<span class="speaker">Ĥlestakov</span>. ―
 <i class="stage">ekfumante cigaredon.</i> 
La poŝtestro, ŝajnas al mi, estas
ankaŭ tre bona homo; almenaŭ komplezema li estas. Mi amas tiajn
homojn.
</p>
</div>



<div class="@type">
<h3 class="head">Sceno V.</h3>

<p><i class="stage">
	    ĤLESTAKOV kaj LUKA LUKIĈ, kiu estas preskaŭ
       enpuŝata tra la pordo. Post li oni aŭdas voĉon preskaŭ
		       laŭte: &quot;Kion vi timas?&quot;
</i></p>


<p class="sp">
<span class="speaker">Luka Lukiĉ</span>. ―
 <i class="stage">streĉiĝante kun
tremo kaj subtenante la spadon.</i>  Mi
havas la honoron min prezenti: inspektoro de lernejoj, titola
konsilanto Ĥlopov.
</p>

<p class="sp">
<span class="speaker">Ĥlestakov</span>. ―
Ha, mi petas! Sidiĝu,
sidiĝu! Ĉu vi ne deziras
cigaredon? <i class="stage">(Donas al li cigaredon.)</i>
</p>

<p class="sp">
<span class="speaker">Luka Lukiĉ</span>. ―
 <i class="stage">al si mem,
ŝanceliĝante.</i> Jen vi havas! Tion ĉi
mi jam tute ne atendis. Ĉu preni aŭ ne preni?
</p>

<p class="sp">
<span class="speaker">Ĥlestakov</span>. ―
Prenu, prenu; ĝi estas bona
cigaredo. Kompreneble, ne tia
kiel en Peterburgo. Tie, mia sinjoro, mi fumadis cigaredojn po
dudek-kvin rubloj por cento ― oni poste simple kisas al si la manon,
kiam oni ĝin elfumis. Jen estas fajro, ekfumu. <i class="stage">(Donas al li
kandelon.)</i>
</p>

<p class="sp">
<span class="speaker">Luka Lukiĉ</span>. ―
 <i class="stage">provas ekfumi kaj tute tremas.</i>
</p>

<p class="sp">
<span class="speaker">Ĥlestakov</span>. ―
Sed ne de tiu ĉi fino!
</p>

<p class="sp">
<span class="speaker">Luka Lukiĉ</span>. ―
 <i class="stage">de timo elfaligas la
cigaredon, ekkraĉas kaj, svinginte
per la mano, diras al si mem.</i> La diablo ĉion prenu! pereigis la
malbenita timemeco!
</p>

<p class="sp">
<span class="speaker">Ĥlestakov</span>. ―
Mi vidas, vi ne estas amanto de cigaredoj. Kaj mi
konfesas, ili estas mia malforta flanko. Jen ankaŭ rilate la virinan
sekson, mi neniel povas esti indiferenta. Kiel vi? Kiaj pli plaĉas al
vi ― brunulinoj aŭ blondulinoj?
</p>

<p class="sp">
<span class="speaker">Luka Lukiĉ</span>. ―
 <i class="stage">estas en plena embaraso,
kion li devas respondi.</i>
</p>

<p class="sp">
<span class="speaker">Ĥlestakov</span>. ―
Ne, diru malkaŝe: brunulinoj aŭ blondulinoj?
</p>

<p class="sp">
<span class="speaker">Luka Lukiĉ</span>. ―
Mi ne kuraĝas scii.
</p>

<p class="sp">
<span class="speaker">Ĥlestakov</span>. ―
Ne, ne, ne elturnu vin! Mi volas nepre ekscii vian
guston.
</p>

<p class="sp">
<span class="speaker">Luka Lukiĉ</span>. ―
Mi kuraĝas raporti ... <i class="stage">(Al si mem.)</i> Nu, mi mem ne
scias, kion mi parolas.
</p>

<p class="sp">
<span class="speaker">Ĥlestakov</span>. ―
Ha, ha! Vi ne volas diri. Certe jam ia brunulino enbatis
al vi najleton. Konfesu, ŝi enbatis?
</p>

<p class="sp">
<span class="speaker">Luka Lukiĉ</span>. ―
 <i class="stage">silentas.</i>
</p>

<p class="sp">
<span class="speaker">Ĥlestakov</span>. ―
Ha, ha? Vi ruĝiĝis!
Vi vidas, vi vidas! Kial do vi ne parolas?
</p>

<p class="sp">
<span class="speaker">Luka Lukiĉ</span>. ―
Mi timiĝis. Via moŝ ... ekscel ... prin ... <i class="stage">(Al si
mem.)</i> Vendis min la malbenita lango, vendis!
</p>

<p class="sp">
<span class="speaker">Ĥlestakov</span>. ―
Vi timiĝis? En miaj okuloj efektive estas io, kio
inspiras senkuraĝecon. Almenaŭ mi scias, ke neniu virino povas ilin
elteni, ĉu ne vere?
</p>

<p class="sp">
<span class="speaker">Luka Lukiĉ</span>. ―
Tute vere.
</p>

<p class="sp">
<span class="speaker">Ĥlestakov</span>. ―
Jen stranga okazo min trafis: en la vojo mi elspezis
mian tutan monon. Ĉu vi ne povas doni al mi prunte tricent rublojn?
</p>

<p class="sp">
<span class="speaker">Luka Lukiĉ</span>. ―
 <i class="stage">kaptante sian poŝon,
al si mem.</i> 
Nun estos bela afero,
se mi ne havas! Estas, estas! <i class="stage">(Elprenas kaj donas tremante la
banknotojn.)</i>
</p>

<p class="sp">
<span class="speaker">Ĥlestakov</span>. ―
Mi dankas vin humile.
</p>

<p class="sp">
<span class="speaker">Luka Lukiĉ</span>. ―
 <i class="stage">streĉiĝante kaj
subtenante la spadon.</i> Mi
ne kuraĝas plu tedi per mia alestado.
</p>

<p class="sp">
<span class="speaker">Ĥlestakov</span>. ―
Adiaŭ.
</p>

<p class="sp">
<span class="speaker">Luka Lukiĉ</span>. ―
 <i class="stage">elkuras rapide kaj diras al
si mem.</i> 
Nu, dank' al Dio! Eble li ne enrigardos en la klasojn.
</p>
</div>


<div class="@type">
<h3 class="head">Sceno VI.</h3>

<p><i class="stage">
		  ĤLESTAKOV kaj ARTEMIJ FILIPPOVIĈ,
	       streĉiĝinte kaj subtenante la spadon.
</i></p>


<p class="sp">
<span class="speaker">Artemij Filippoviĉ</span>. ―
Mi havas la honoron min prezenti: kuratoro de
kadukulejoj, kortega konsilanto Zemlanika.
</p>

<p class="sp">
<span class="speaker">Ĥlestakov</span>. ―
Bonan tagon, mi petas vin, volu sidiĝi.
</p>

<p class="sp">
<span class="speaker">Artemij Filippoviĉ</span>. ―
Mi havis la honoron akompani vin kaj akcepti
vin persone en la kadukulejoj konfiditaj al mia administrado.
</p>

<p class="sp">
<span class="speaker">Ĥlestakov</span>. ―
Ha, jes! mi memoras. Vi tre bone nin regalis per
matenmanĝo.
</p>

<p class="sp">
<span class="speaker">Artemij Filippoviĉ</span>. ―
Mi ĉiam estas preta fervori en servado al la
patrujo.
</p>

<p class="sp">
<span class="speaker">Ĥlestakov</span>. ―
Mi konfesas, ke ĝi estas mia malforta flanko, ― mi amas
bonan kuirejon. Diru, mi petas, ŝajnas al mi, kvazaŭ hieraŭ vi estis
de iom pli malalta kresko, ĉu ne vere?
</p>

<p class="sp">
<span class="speaker">Artemij Filippoviĉ</span>. ―
Tre povas esti. <i class="stage">(Post kelka silento.)</i> Mi
povas diri, ke mi nenion domaĝas kaj mi fervore plenumas mian
servadon. <i class="stage">(Alŝovas sin pli proksime kun sia seĝo kaj parolas
mallaŭte.)</i> Jen la ĉi tiea poŝtestro absolute nenion faras; ĉiuj
aferoj estas en granda malordo: la sendaĵoj estas retenataj ... volu
mem intence esplori. Ankaŭ la juĝisto, kiu ĵus estis antaŭ mia veno,
okupas sin nur per ĉasado de leporoj, en la oficejoj li tenas hundojn,
kaj lia konduto, se mi devas konfesi antaŭ vi, ― kompreneble, pro la
utilo de la patrujo, mi devas tion ĉi fari, kvankam li estas mia
parenco kaj amiko, ― lia konduto estas la plej kondamninda. Ekzistas
tie ĉi unu bienhavanto Dobĉinskij, kiun plaĉis al vi vidi; kaj apenaŭ
tiu ĉi Dobĉinskij ien eliras el la domo, la juĝisto jam tie sidas ĉe
lia edzino, mi povas ĵuri ... kaj intence rigardu la infanojn: neniu
el ili similas Dobĉinskij-n, sed ĉiuj, eĉ la malgranda knabineto,
estas veraj portretoj de la juĝisto.
</p>

<p class="sp">
<span class="speaker">Ĥlestakov</span>. ―
Kion mi aŭdas! kaj mi neniel pensus, ke tiel estas.
</p>

<p class="sp">
<span class="speaker">Artemij Filippoviĉ</span>. ―
Jen ankaŭ la inspektoro de la ĉi tiea lernejo
... Mi ne scias, kiel la estraro povis konfidi al li tian oficon: li
estas pli malbona ol jakobeno, kaj li inspiras al la junularo tiajn
malbontendencajn regulojn, ke estas eĉ malfacile tion ĉi esprimi. Ĉu
vi ne ordonos, mi ĉion tion ĉi raportos pli bone sur papero?
</p>

<p class="sp">
<span class="speaker">Ĥlestakov</span>. ―
Bone, vi povas raporti eĉ sur papero. Al mi estos tre
agrable. Mi iom amas en enua tempo tralegi iom amuzan ... Kiel estas
via nomo? Mi ĉiam forgesas.
</p>

<p class="sp">
<span class="speaker">Artemij Filippoviĉ</span>. ―
Zemlanika.
</p>

<p class="sp">
<span class="speaker">Ĥlestakov</span>. ―
Ha jes! Zemlanika. Kaj kiel, diru, mi petas, ĉu vi havas
infanetojn?
</p>

<p class="sp">
<span class="speaker">Artemij Filippoviĉ</span>. ―
Sendube! kvin; du estas jam grandaĝaj.
</p>

<p class="sp">
<span class="speaker">Ĥlestakov</span>. ―
Ha, grandaĝaj! Kaj kiel ili ... kiel ili tion? ...
</p>

<p class="sp">
<span class="speaker">Artemij Filippoviĉ</span>. ―
Tio estas, ĉu ne plaĉas al vi demandi, kiel oni
ilin nomas?
</p>

<p class="sp">
<span class="speaker">Ĥlestakov</span>. ―
Jes, kiel oni ilin nomas?
</p>

<p class="sp">
<span class="speaker">Artemij Filippoviĉ</span>. ―
Nikolao, Ivano, Elizabeto, Mario kaj Perpetuo.
</p>

<p class="sp">
<span class="speaker">Ĥlestakov</span>. ―
Tre bone.
</p>

<p class="sp">
<span class="speaker">Artemij Filippoviĉ</span>. ―
Mi ne kuraĝas tedi per mia alestado, forpreni
tempon, destinitan por sanktaj devoj ... <i class="stage">(Salutas kaj intencas
foriri.)</i>
</p>

<p class="sp">
<span class="speaker">Ĥlestakov</span>. ―
 <i class="stage">akompanante.</i> 
Ne, nenion malhelpas. Ĉi ĉio estas tre
ridinda, kion vi parolis. Mi petas vin, ankaŭ en alia tempo ... Mi
tion ĉi tre amas. <i class="stage">(Reiras kaj malferminte la pordon, krias al la
foririnto.)</i> He, vi! kiel oni vin ... mi ĉiam forgesas, kiel estas via
nomo kaj patronomo.
</p>

<p class="sp">
<span class="speaker">Artemij Filippoviĉ</span>. ―
Artemij Filippoviĉ.
</p>

<p class="sp">
<span class="speaker">Ĥlestakov</span>. ―
Estu tiel bona, Artemij Filippoviĉ. Stranga okazo min
trafis: en la vojo mi elspezis mian tutan monon. Ĉu vi ne havas iom da
mono por pruntedoni al mi, ekzemple kvarcent rublojn?
</p>

<p class="sp">
<span class="speaker">Artemij Filippoviĉ</span>. ―
Mi havas.
</p>

<p class="sp">
<span class="speaker">Ĥlestakov</span>. ―
Ha, kiel bonokaze. Mi humile vin dankas.
</p>
</div>


<div class="@type">
<h3 class="head">Sceno VII.</h3>

<p><i class="stage">
		ĤLESTAKOV, BOBĈINSKIJ kaj DOBĈINSKIJ.
</i></p>

<p class="sp">
<span class="speaker">Bobĉinskij</span>. ―
Mi havas la honoron prezenti min: loĝanto de la ĉi tiea
urbo, Pjotr, filo de Ivano, Bobĉinskij.
</p>

<p class="sp">
<span class="speaker">Dobĉinskij</span>. ―
Bienhavanto Pjotr, filo de Ivano, Dobĉinskij.
</p>

<p class="sp">
<span class="speaker">Ĥlestakov</span>. ―
Ha, sed mi vin jam vidis. ŝajnas al mi, ke vi tiam
falis? Nu, kiel fartas via nazo?
</p>

<p class="sp">
<span class="speaker">Bobĉinskij</span>. ―
Dank' al Dio! Ne volu maltrankviliĝi: ĝi kovriĝis, tute
kovriĝis.
</p>

<p class="sp">
<span class="speaker">Ĥlestakov</span>. ―
Estas bone, ke ĝi kovriĝis. Mi ĝojas ... <i class="stage">(Subite kaj
abrupte.)</i> Monon vi ne havas?
</p>

<p class="sp">
<span class="speaker">Dobĉinskij</span>. ―
Monon? Kiel monon?
</p>

<p class="sp">
<span class="speaker">Ĥlestakov</span>. ―
Pruntedoni ekzemple mil rublojn.
</p>

<p class="sp">
<span class="speaker">Bobĉinskij</span>. ―
Tian sumon, per Dio, mi ne havas. Ĉu
ne havas vi, Pjotr Ivanoviĉ?
</p>

<p class="sp">
<span class="speaker">Dobĉinskij</span>. ―
Kun mi, mi ne havas, ĉar mia mono, se vi scias, estas
deponita en la oficejo de la komuna prizorgado.
</p>

<p class="sp">
<span class="speaker">Ĥlestakov</span>. ―
Nu, se vi ne havas mil, mi petas cent rublojn.
</p>

<p class="sp">
<span class="speaker">Bobĉinskij</span>. ―
 <i class="stage">serĉante en la
poŝoj.</i> 
Ĉu vi, Pjotr Ivanoviĉ,
ne havas cent rublojn? Mi havas nur kvardek per banknotoj.
</p>

<p class="sp">
<span class="speaker">Dobĉinskij</span>. ―
 <i class="stage">rigardante en la
paperujon.</i> 
Mi havas entute nur dudek-kvin rublojn.
</p>

<p class="sp">
<span class="speaker">Bobĉinskij</span>. ―
Sed vi serĉu pli bone,
Pjotr Ivanoviĉ! Mi scias, vi
havas tie en la poŝo de la dekstra flanko traŝiron, kaj la mono
kredeble iel enfalis en la traŝiron.
</p>

<p class="sp">
<span class="speaker">Dobĉinskij</span>. ―
Ne, kredu al mi, ankaŭ en la traŝiro ne estas.
</p>

<p class="sp">
<span class="speaker">Ĥlestakov</span>. ―
Nu, tute egale. Mi ja nur simple tiel diris. Bone, estu
sesdek-kvin rubloj ... Tute egale. <i class="stage">(Li prenas la monon.)</i>
</p>

<p class="sp">
<span class="speaker">Dobĉinskij</span>. ―
Mi kuraĝas peti vin pri unu tre delikata cirkonstanco.
</p>

<p class="sp">
<span class="speaker">Ĥlestakov</span>. ―
Pri kio?
</p>

<p class="sp">
<span class="speaker">Dobĉinskij</span>. ―
Afero de tre delikata eco: mia plej maljuna filo, volu
vidi, estas naskita de mi ankoraŭ antaŭ la edziĝo.
</p>

<p class="sp">
<span class="speaker">Ĥlestakov</span>. ―
Jes?
</p>

<p class="sp">
<span class="speaker">Dobĉinskij</span>. ―
Tio estas, oni nur tiel diras, sed efektive mi naskis
lin tute tiel kvazaŭ en edzeco, kaj ĉion tion mi poste dece fortikigis
per leĝa ligo de edzeco. Sekve, volu vidi, mi volas, ke li nun estu
jam tute, tio estas mia leĝa filo, kaj ke li estu nomata tiel, kiel
mi, Dobĉinskij.
</p>

<p class="sp">
<span class="speaker">Ĥlestakov</span>. ―
Bone, li estu nomata; mi konsentas.
</p>

<p class="sp">
<span class="speaker">Dobĉinskij</span>. ―
Mi eĉ ne maltrankviligus vin, sed estas domaĝe pro liaj
kapabloj. La bubo estas tia ... li donas grandajn esperojn: parkere li
rakontas diversajn versaĵojn, kaj se li ie trovas tranĉileton, li tuj
faras malgrandan droŝketon tiel arte, kiel artifikisto. Jen ankaŭ
Pjotr Ivanoviĉ scias.
</p>

<p class="sp">
<span class="speaker">Bobĉinskij</span>. ―
Jes, grandajn kapablojn li havas.
</p>

<p class="sp">
<span class="speaker">Ĥlestakov</span>. ―
Bone, bone! Mi zorgos pri tio ĉi, mi parolos ... mi
esperas ... ĉio ĉi tio estos farita, jes, jes ... <i class="stage">(Turnante sin al
Bobĉinskij.)</i> Ĉu vi ne havas ankaŭ ion por diri al mi?
</p>

<p class="sp">
<span class="speaker">Bobĉinskij</span>. ―
Certe, mi havas tre humilegan peton.
</p>

<p class="sp">
<span class="speaker">Ĥlestakov</span>. ―
Nome kion, pri kio?
</p>

<p class="sp">
<span class="speaker">Bobĉinskij</span>. ―
Mi petas vin plej humile, kiam vi veturos Peterburgon,
diru tie al ĉiuj diversaj eminentuloj, senatanoj kaj admiraloj, ke jen
via Ekscelenco, aŭ Princa Moŝto, en tiu kaj tiu urbo loĝas Pjotr
Ivanoviĉ Bobĉinskij. Simple tiel diru: loĝas Pjotr Ivanoviĉ
Bobĉinskij.
</p>

<p class="sp">
<span class="speaker">Ĥlestakov</span>. ―
Tre bone.
</p>

<p class="sp">
<span class="speaker">Bobĉinskij</span>. ―
Kaj se iel vi havos okazon al la regnestro, tiam vi
ankaŭ al la regnestro diru, ke jen via Imperiestra Moŝto, en tiu kaj
tiu urbo loĝas Pjotr Ivanoviĉ Bobĉinskij.
</p>

<p class="sp">
<span class="speaker">Ĥlestakov</span>. ―
Tre bone.
</p>

<p class="sp">
<span class="speaker">Dobĉinskij</span>. ―
Pardonu, ke ni tiel tedis vin per nia alestado.
</p>

<p class="sp">
<span class="speaker">Bobĉinskij</span>. ―
Pardonu, ke ni tiel tedis vin per nia alestado.
</p>

<p class="sp">
<span class="speaker">Ĥlestakov</span>. ―
Nenio grava, nenio grava! Al mi estas tre agrable.
<i class="stage">(Elakompanas ilin.)</i>
</p>
</div>



<div class="@type">
<h3 class="head">Sceno VIII.</h3>

<p><i class="stage">
			  ĤLESTAKOV, sola.
</i></p>

<p class="sp">
<span class="speaker">Ĥlestakov</span>. ―
 <i class="stage">sola.</i> 
Tie ĉi estas multe da oficistoj. ŝajnas al mi
tamen, ke ili min prenas por regna homo. Kredeble mi hieraŭ ekŝutis al
ili iom da polvo en la okulojn. Kia malsaĝularo! Mi ekskribos pri ĉio
al Trjapiĉkin en Peterburgo: li skribadas artikoletojn, ― nu, li ilin
bone prifrapu per la plumo. He, Osip, donu al mi paperon kaj inkon!
<i class="stage">(Osip enrigardas tra la pordo kaj diras: &quot;Tuj&quot;.)</i> Kaj certe, se iu
trafos sur la denton de Trjapiĉkin, ― tiam gardu vin: pro sprita
vorto li eĉ propran patron ne indulgus, kaj monon li ankaŭ amas.
Cetere, ĉi tiuj oficistoj estas bonaj homoj; ĝi estas de ilia flanko
bona trajto, ke ili donis al mi prunte. Mi intence trarigardos, kiom
da mono mi havas. Jen de la juĝisto tricent; jen de la poŝtestro
tricent, sescent, sepcent, okcent ... ― kia malpura banknoto! ―
okcent, naŭcent ... Oho! transpaŝas milon ... Nu, venu nun, kapitano,
mi volus vin trafi nun! ni rigardu, kiu kiun batos!
</p>
</div>



<div class="@type">
<h3 class="head">Sceno IX.</h3>

<p><i class="stage">
	      ĤLESTAKOV kaj OSIP, kun inko kaj papero.
</i></p>


<p class="sp">
<span class="speaker">Ĥlestakov</span>. ―
Nu, kiel? vi vidas, malsaĝulo, kiel oni min regalas kaj
akceptas? <i class="stage">(Komencas skribi.)</i>
</p>

<p class="sp">
<span class="speaker">Osip</span>. ―
Jes, dank' al Dio. Sed vi scias, Ivan Aleksandroviĉ, kion mi
diros al vi?
</p>

<p class="sp">
<span class="speaker">Ĥlestakov</span>. ―
Kion do?
</p>

<p class="sp">
<span class="speaker">Osip</span>. ―
Forveturu de ĉi tie! Per Dio, estas jam tempo.
</p>

<p class="sp">
<span class="speaker">Ĥlestakov</span>. ―
 <i class="stage">skribas.</i> 
Jen sensencaĵo! Por kio?
</p>

<p class="sp">
<span class="speaker">Osip</span>. ―
Iale. Lasu ilin ĉiujn al Dio! Vi amuziĝis tie ĉi du tagojn,
― nu, estas sufiĉe. Por kio ligiĝi kun ili por longe? Kraĉu sur ilin!
Oni ne povas antaŭvidi: eble iu alia alveturos ... Per Dio, Ivan
Aleksandroviĉ! Kaj ĉevalojn ili tie ĉi havas tre bonajn, ― ni tiel
bonege ekruliĝus!. ..
</p>

<p class="sp">
<span class="speaker">Ĥlestakov</span>. ―
 <i class="stage">skribas.</i> 
Ne, mi volas ankoraŭ iom loĝi ĉi tie. Ni lasu
ĝis morgaŭ.
</p>

<p class="sp">
<span class="speaker">Osip</span>. ―
Kial morgaŭ! Per Dio, ni forveturu, Ivan Aleksandroviĉ!
Kvankam oni akceptas vin kun grandaj honoroj, tamen vidu, estas pli
bone forveturi plej baldaŭe; kredu al mi, oni ja prenis vin por iu
alia ... Kaj ankaŭ la patro koleros, ke vi tiel longe restis en la
vojo. Kredu al mi, ni ja tiel bonege ekruliĝus! Kaj ĉevalojn oni donus
tie ĉi bonegajn.
</p>

<p class="sp">
<span class="speaker">Ĥlestakov</span>. ―
 <i class="stage">skribas.</i> 
Nu, bone. Forportu nur antaŭe tiun ĉi
leteron; se vi volas, prenu samtempe ankaŭ poŝtoveturan bileton. Sed
por tio rigardu, ke la ĉevaloj estu bonaj! Al la veturigistoj diru, ke
mi donados po rublo, ke ili ruligu min kiel kortegan kurieron kaj ili
kantu kantojn! <i class="stage">(Daŭrigas skribi.)</i> Mi prezentas al mi, Trjapiĉkin
mortos de ridado ...
</p>

<p class="sp">
<span class="speaker">Osip</span>. ―
Mi sendos, sinjoro, la leteron per ĉi tiea servanto, kaj mi
mem pli bone enpakos viajn aĵojn, por ke tempo ne estu vane perdata.
</p>

<p class="sp">
<span class="speaker">Ĥlestakov</span>. ―
 <i class="stage">skribas.</i> 
Bone, alportu nur kandelon.
</p>

<p class="sp">
<span class="speaker">Osip</span>. ―
 <i class="stage">eliras kaj parolas malantaŭ la
scenejo.</i> 
He, aŭskultu, mia
kara! Forportu la leteron al la poŝto kaj diru al la poŝtestro, ke li
akceptu sen mono, kaj diru, ke oni tuj alvenigu al la sinjoro la plej
bonan triĉevalan veturilon, kurieran; kaj la koston de veturado, diru,
la sinjoro ne pagas: la veturado, diru. estas regnokasa. Kaj ke ĉio
fariĝu plej rapide, ĉar alie, diru, la sinjoro koleros. Atendu,
ankoraŭ la letero ne estas preta.
</p>

<p class="sp">
<span class="speaker">Ĥlestakov</span>. ―
 <i class="stage">daŭrigas
skribi.</i> 
Estus interese scii, kie li nun loĝas
― en la strato Poŝtoficeja aŭ en la Goroĥova?
Li ja ankaŭ amas ofte
ŝanĝi la loĝejojn kaj ne pagi. Mi adresos divenprove strato
Poŝtoficeja. <i class="stage">(Faldas la leteron kaj surskribas.)</i>
</p>

<p><i class="stage">
Osip alportas kandelon, Ĥlestakov
sigelas. Oni aŭdas la voĉon de
Derĵimorda: &quot;― Kien vi vin ŝovas, barbulo? Oni diras al vi, ke estas
ordonite neniun lasi!&quot;</i></p>

<p class="sp">
<span class="speaker">Ĥlestakov</span>. ―
 <i class="stage">donas al Osip la
leteron.</i> 
Prenu, forportu.
</p>

<p class="sp">
<span class="speaker">Voĉoj de komercistoj</span>. ―
Lasu nin, nia kara! Vi ne povas ne lasi: ni
venis pro serioza afero.
</p>

<p class="sp">
<span class="speaker">Voĉo de Derĵimorda</span>. ―
For, for! Li ne akceptas, li dormas. <i class="stage">(La bruo
pligrandiĝas.)</i>
</p>

<p class="sp">
<span class="speaker">Ĥlestakov</span>. ―
Kio tie estas, Osip? Rigardu, pro kio estas la bruo.
</p>

<p class="sp">
<span class="speaker">Osip</span>. ―
 <i class="stage">rigardante tra la Jenestro.</i> 
Iaj komercistoj volas eniri,
sed la policano ilin ne lasas. Ili svingas per paperoj: kredeble ili
vin volas vidi.
</p>

<p class="sp">
<span class="speaker">Ĥlestakov</span>. ―
 <i class="stage">alirante al la
fenestro.</i> 
Kion vi deziras, miaj karaj?
</p>

<p class="sp">
<span class="speaker">Voĉo de komercistoj</span>. ―
Al via afabla moŝto ni volas nin turni.
Ordonu, reganto nia, akcepti petoskribon.
</p>

<p class="sp">
<span class="speaker">Ĥlestakov</span>. ―
Enlasu ilin, enlasu! Ili venu. Osip, diru al ili, ke ili
venu. <i class="stage">(Osip foriras.)</i>
</p>

<p class="sp">
<span class="speaker">Ĥlestakov</span>. ―
 <i class="stage">akceptas tra la fenestro petoskribojn, disvolvas unu el
ili kaj legas.</i> &quot;Al lia altamoŝta ekscelenca moŝta sinjoro
financestro, de la komercisto Abdulin ...&quot; Diablo scias, kion li
skribis: eĉ ne ekzistas tia titolo!
</p>
</div>


<div class="@type">
<h3 class="head">Sceno X.</h3>

<p><i class="stage">
	  ĤLESTAKOV kaj KOMERCISTOJ, kun korbo da vino kaj
		       kun konusoj da sukero.
</i></p>


<p class="sp">
<span class="speaker">Ĥlestakov</span>. ―
Kio estas al vi, miaj karaj?
</p>

<p class="sp">
<span class="speaker">Komercistoj</span>. ―
Kun plej humila peto ni venas al via afabla moŝto.
</p>

<p class="sp">
<span class="speaker">Ĥlestakov</span>. ―
Kaj kion vi deziras?
</p>

<p class="sp">
<span class="speaker">Komercistoj</span>. ―
Ne pereigu nin, reganto nia! Maljusteco estas farata
al ni tute sen ia kaŭzo.
</p>

<p class="sp">
<span class="speaker">Ĥlestakov</span>. ―
De kiu?
</p>

<p class="sp">
<span class="speaker">Unu el la komercistoj</span>. ―
Nu, ĉio de la ĉi tiea urbestro. Tia
urbestro, ho, reganto mia, neniam ankoraŭ ekzistis en la mondo. Tiajn
ofendojn li faras, ke eĉ priskribi ne estas eble. Per senĉesa
enloĝigado de soldatoj li tute nin elturmentis, ni ne scias jam kiel
nin savi. Ne laŭ decaj agoj li agas. Li ekkaptas per la barbo kaj
diras: &quot;Ha, vi, tataro!&quot; Per Dio! Nu, se ni, por tiel diri, ne farus
decan respekton al li, ― sed ni ja ĉiam plenumas la ordon: kion oni
devas doni por vesto al lia edzino kaj filino, ― ni kontraŭ tio ne
disputas. Sed ne, vidu, al li ĉio ĉi tio ne sufiĉas, ― per Dio! Li
venas en la magazenon, kaj kion li trovas, li ĉion prenas. Li ekvidas
pecon da drapo, li tuj diras: &quot;He, mia kara, tio ĉi estas bona drapo:
forportu ĝin al mi.&quot; Kaj ni vole-ne-vole portas, kaj la peco ja
enhavas ĉirkaŭ kvindek arŝinojn.
</p>

<p class="sp">
<span class="speaker">Ĥlestakov</span>. ―
Ĉu vere! Ha, kia fripono li do estas!
</p>

<p class="sp">
<span class="speaker">Komercistoj</span>. ―
Per Dio! Tian urbestron neniu memoras, simple ni devas
ĉion kaŝi en la magazeno, kiam ni lin ekvidas. Tio estas ne sole, por
tiel diri, ian delikataĵon, sed eĉ ĉian abomenaĵon, li prenas:
sekigitaj prunoj, kiuj jam de sep jaroj kuŝas en la barelo, ĉe mi eĉ
komizo ĝin ne volus manĝi, ― kaj li la tutan.manon tien enŝovas. Lia
nomfesto estas en la tago de la sankta Antono, kaj ŝajnas al ni, ni
tiam portas jam al li en granda amaso ĉion, kion oni nur povas, nenio
mankas al li; sed ne, donu al li ankoraŭ, li diras ke ankaŭ la tago de
la sankta Onufrio estas lia nomfesto. Kion fari? Ankaŭ en la Onufria
tago ni portas.
</p>

<p class="sp">
<span class="speaker">Ĥlestakov</span>. ―
Sed tio ĉi ja estas simple rabisto!
</p>

<p class="sp">
<span class="speaker">Komercistoj</span>. ―
Per Dio, vere. Kaj provu nur diri unu vorton de
protesto, li tuj sendos al vi en vian domon tutan regimenton por
enloĝigi. Kaj se vi nur per io lin kolerigis, li ordonas fermi la
pordon: &quot;Mi vin, ― li diras, ― ne submetos, ― li diras, ― al korpa
puno aŭ al torturo: tion ĉi, ― li diras,― la leĝo malpermesas, sed
jen, mia kara, vi manĝos ĉe mi haringon!&quot;
</p>

<p class="sp">
<span class="speaker">Ĥlestakov</span>. ―
Ha, kia malnoblulo! Sed por tio ĉi li devas ja esti
sendita rekte Siberion.
</p>

<p class="sp">
<span class="speaker">Komercistoj</span>. ―
Nu, kien ajn via afabla moŝto lin forsendos ― ĉio
estos bona, nur, por tiel diri, pli malproksimen de ni. Ne rifuzu, nia
patro, akcepti nian regalon de bondeziro: ni salutas vin per iom da
sukero kaj per korbeto da vino.
</p>

<p class="sp">
<span class="speaker">Ĥlestakov</span>. ―
Ne, vi tion ĉi ne pensu; mi prenas absolute neniajn
subaĉetojn. Jen ekzemple, se vi proponus al mi prunte tri centojn da
rubloj, ― nu, tio estus tute alia afero: preni prunte mi povas.
</p>

<p class="sp">
<span class="speaker">Komercistoj</span>. ―
Kun plezuro, nia patro! <i class="stage">(Ili elprenas monon.)</i> Sed
kio estas tricent! jam pli bone prenu kvincent, nur helpu.
</p>

<p class="sp">
<span class="speaker">Ĥlestakov</span>. ―
Bone: prunte ― mi nenion diros, mi prenos.
</p>

<p class="sp">
<span class="speaker">Komercistoj</span>. ―
 <i class="stage">transdonas al li sur
arĝenta pleto la monon.</i> 
Nu, faru al ni la komplezon, prenu jam ankaŭ la pleteton.
</p>

<p class="sp">
<span class="speaker">Ĥlestakov</span>. ―
Bone, mi povas preni ankaŭ la pleton.
</p>

<p class="sp">
<span class="speaker">Komercistoj</span>. ―
 <i class="stage">salutante.</i> 
Nu, volu preni jam kune ankaŭ iom da sukero.
</p>

<p class="sp">
<span class="speaker">Ĥlestakov</span>. ―
Ho, ne, subaĉetojn mi prenas neniajn...
</p>

<p class="sp">
<span class="speaker">Osip</span>. ―
Via moŝto! kial vi ne prenas? Prenu! En la vojo ĉio taŭgos.
Donu la konusojn kaj la korbeton. Donu ĉion, ĉio estos utila. Kio tie
estas? ŝnureto? Donu ankaŭ la ŝnureton, ― en la vojo ankaŭ ŝnureto
estos utila; se la veturileto ie rompiĝos aŭ io simila, oni povos
ligi.
</p>

<p class="sp">
<span class="speaker">Komercistoj</span>. ―
Faru do jam tian favoron, via grafa moŝto! Se jam vi,
por tiel diri, ne helpos en nia peto, tiam ni jam ne scias, kion fari;
restos al ni nur pendigi nin.
</p>

<p class="sp">
<span class="speaker">Ĥlestakov</span>. ―
Nepre, nepre! Mi penos. <i class="stage">(La komercistoj foriras.)</i>
</p>

<p class="sp">
<span class="speaker">Voĉo de virino</span>. ―
Ne, vi ne havas la rajton ne allasi min! Mi plendos
kontraŭ vi al li mem. Vi ne puŝu tiel dolore!
</p>

<p class="sp">
<span class="speaker">Ĥlestakov</span>. ―
Kiu tie estas? <i class="stage">(Aliras al la fenestro.)</i> Kion vi
deziras, mia virino?
</p>

<p class="sp">
<span class="speaker">Voĉoj de du virinoj</span>. ―
Vian favoron mi petas, patro mia. Ordonu
aŭskulti min, reganto mia.
</p>

<p class="sp">
<span class="speaker">Ĥlestakov</span>. ―
 <i class="stage">tra la fenestro.</i> 
Enlasu ŝin.
</p>
</div>



<div class="@type">
<h3 class="head">Sceno XI.</h3>

<p><i class="stage">
	    ĤLESTAKOV, SERURISTEDZINO kaj SUBOFICIREDZINO
</i></p>

<p class="sp">
<span class="speaker">Seruristedzino</span>. ―
 <i class="stage">salutante ĝis la
 planko.</i> 
Favoron mi petas...</p>

<p class="sp">
<span class="speaker">Suboficiredzino</span>. ―
Favoron mi petas...
</p>

<p class="sp">
<span class="speaker">Ĥlestakov</span>. ―
Sed kiaj virinoj vi estas?
</p>

<p class="sp">
<span class="speaker">Suboficiredzino</span>. ―
Suboficira edzino Ivanova.
</p>

<p class="sp">
<span class="speaker">Seruristedzino</span>. ―
Seruristedzino, ĉi tiea urbanino, Fevronja Petrova
Poŝljopkina, mia patro...
</p>

<p class="sp">
<span class="speaker">Ĥlestakov</span>. ―
Haltu, antaŭe unu parolu. Kion vi bezonas?
</p>

<p class="sp">
<span class="speaker">Seruristedzino</span>. ―
Favoron vian mi petas, kontraŭ la urbestro mi
alportas mian plej humilan peton! Dio donu al li ĉian eblan malbonon!
Nek liaj infanoj, nek li, fripono, nek liaj onkloj, nek liaj onklinoj
havu en io ian profiton!
</p>

<p class="sp">
<span class="speaker">Ĥlestakov</span>. ―
Kio estas?
</p>

<p class="sp">
<span class="speaker">Seruristedzino</span>. ―
Li ja ordonis preni mian edzon en la soldataron,
kvankam tute ne estis nia vico, ― tia fripono! eĉ laŭ la leĝo ne
estas permesite: li estas ja edzigita.
</p>

<p class="sp">
<span class="speaker">Ĥlestakov</span>. ―
Kiel do li povis tion ĉi fari?
</p>

<p class="sp">
<span class="speaker">Seruristedzino</span>. ―
Li faris, fripono, li faris, ― Dio lin batu en tiu
mondo kaj en ĉi tiu! ke li, se li havas onklinon, ankaŭ al la onklino
venu ĉia malbono, kaj se lia patro vivas, ankaŭ la patro, kanajlo,
mortu kiel hundo aŭ sufokiĝu por ĉiam, fripono malbenita! Oni devis
preni la filon de la tajloro, li ja estis ankaŭ drinkemulo, sed la
gepatroj donis riĉan donacon, tiam li alkroĉiĝis al la filo de la
komercistino Pantelejeva, sed Pantelejeva ankaŭ sendis al lia edzino
tri pecojn da tolo, ― tiam li turnis sin al mi. &quot;Por kio, ― li
diras, ― vi bezonas edzon? li jam ne taŭgas por vi.&quot; Sed tion mi
scias, ĉu li taŭgas aŭ ne taŭgas; ĝi estas mia afero, fripono
malbenita! &quot;Li estas, ― li diras, ― ŝtelisto; kvankam li nun ne
ŝtelis, sed tute egale, ― li diras, ― li poste ŝtelos, oni lin ankaŭ
sen tio en la venonta jaro prenos en la soldataron.&quot; Sed mi, kiel mi
povas esti sen edzo, fripono malbenita! Mi estas malforta homo, vi
malnoblulo tiela! Via tuta parencaro neniam vidu la lumon de Dio! kaj
se vi havas bopatrinon, tiam ankaŭ la bopatrino...
</p>

<p class="sp">
<span class="speaker">Ĥlestakov</span>. ―
Bone, bone. Nu, kaj vi? <i class="stage">(Elkondukas la maljunulinon.)</i>
</p>

<p class="sp">
<span class="speaker">Seruristedzino</span>. ―
 <i class="stage">forirante.</i> Ne
forgesu, nia patro! Estu favora!
</p>

<p class="sp">
<span class="speaker">Suboficiredzino</span>. ―
Kontraŭ la urbestro mi venis, patro mia...
</p>

<p class="sp">
<span class="speaker">Ĥlestakov</span>. ―
Nu, kio, pri kio? Diru en mallongaj vortoj.
</p>

<p class="sp">
<span class="speaker">Suboficiredzino</span>. ―
Li vergis min, patro mia!
</p>

<p class="sp">
<span class="speaker">Ĥlestakov</span>. ―
Kiel?
</p>

<p class="sp">
<span class="speaker">Suboficiredzino</span>. ―
Per eraro, mia patro! Niaj virinoj en la bazaro
interbatiĝis, sed la polico venis tro malfrue, tiam ĝi kaptis min, kaj
ĝi tiel min regalis per vergoj, ke mi du tagojn ne povis sidi.
</p>

<p class="sp">
<span class="speaker">Ĥlestakov</span>. ―
Kion do oni povas nun fari?
</p>

<p class="sp">
<span class="speaker">Suboficiredzino</span>. ―
Fari oni kompreneble nenion povas. Sed por la
eraro ordonu, ke li pagu punmonon. Forĵeti mem mian feliĉon mi ja ne
bezonas, kaj mono estas nun por mi tre utila.
</p>

<p class="sp">
<span class="speaker">Ĥlestakov</span>. ―
Bone, bone! Iru, iru! Mi faros disponon. <i class="stage">(Tra la
fenestro enŝoviĝas manoj kun petoskriboj.)</i> Nu, kiu tie estas ankoraŭ?
<i class="stage">(Aliras al la fenestro.)</i> Mi ne volas, mi ne volas! Ne estas bezone,
ne bezone! <i class="stage">(Forirante.)</i> Ili jam tro tedis min, diablo ilin prenu! Ne
enlasu, Osip!
</p>

<p class="sp">
<span class="speaker">Osip</span>. ―
 <i class="stage">krias tra la fenestro.</i> 
For, for! Nun ne estas tempo, venu
morgaŭ! <i class="stage">(La pordo malfermiĝas kaj el tie elstariĝas ia figuro en
frisa supervesto, kun nerazita barbo, ŝveliĝinta lipo kaj ĉirkaŭligita
vango; post ĝi en la perspektivo montriĝas kelkaj aliaj.)</i>
</p>

<p class="sp">
<span class="speaker">Osip</span>. ―
For, for! Kien vi vin ŝovas? <i class="stage">(Li apogas sin kontraŭ la unua
per la manoj al lia ventro kaj elpuŝigas sin kune kun li en la
vestiblon, puŝferminte post si la pordon.)</i>
</p>
</div>


<div class="@type">
<h3 class="head">Sceno XII.</h3>
<p><i class="stage">
		    ĤLESTAKOV kaj MARJA ANTONOVNA.
</i></p>

<p class="sp">
<span class="speaker">Marja Antonovna</span>. ―
Ha!
</p>

<p class="sp">
<span class="speaker">Ĥlestakov</span>. ―
Kial vi tiel ektimis, sinjorino?
</p>

<p class="sp">
<span class="speaker">Marja Antonovna</span>. ―
Ne, mi ne ektimis.
</p>

<p class="sp">
<span class="speaker">Ĥlestakov</span>. ―
 <i class="stage">pozante.</i>
Mi petas vin, sinjorino, al mi estas tre
agrable, ke vi prenis min por tia homo, kiu ... Ĉu mi povas kuraĝi
demandi vin, kien vi intencis iri?
</p>

<p class="sp">
<span class="speaker">Marja Antonovna</span>. ―
Certe, mi nenien iris.
</p>

<p class="sp">
<span class="speaker">Ĥlestakov</span>. ―
Kial do ekzemple vi nenien iris?
</p>

<p class="sp">
<span class="speaker">Marja Antonovna</span>. ―
Mi pensis, eble ĉi tie estas la patrino...
</p>

<p class="sp">
<span class="speaker">Ĥlestakov</span>. ―
Ne, mi volus scii, kial vi nenien iris? Marja Antonovna.
― Mi malhelpis vin. Vi estis okupata de gravaj aferoj.
</p>

<p class="sp">
<span class="speaker">Ĥlestakov</span>. ―
 <i class="stage">pozante.</i> 
Sed viaj okuloj estas pli bonaj ol gravaj
aferoj ... Vi neniel povas malhelpi min, en nenia maniero; kontraŭe,
vi povas fari plezuron.
</p>

<p class="sp">
<span class="speaker">Marja Antonovna</span>. ―
Vi parolas en maniero ĉefurba.
</p>

<p class="sp">
<span class="speaker">Ĥlestakov</span>. ―
Por tia bela persono, kiel vi, ĉu mi povas kuraĝi esti
tiel feliĉa kaj proponi al vi seĝon? Sed ne, al vi decas ne seĝo, sed
trono.
</p>

<p class="sp">
<span class="speaker">Marja Antonovna</span>. ―
Efektive, mi ne scias ... mi tiel bezonis iri.
<i class="stage">(Sidiĝas.)</i>
</p>

<p class="sp">
<span class="speaker">Ĥlestakov</span>. ―
Kian belan tuketon vi havas!
</p>

<p class="sp">
<span class="speaker">Marja Antonovna</span>. ―
Vi estas mokisto, vi deziras nur moki
provincanojn.
</p>

<p class="sp">
<span class="speaker">Ĥlestakov</span>. ―
Kiel mi dezirus, sinjorino, esti via tuketo, por
ĉirkaŭpreni vian lilian koleton.
</p>

<p class="sp">
<span class="speaker">Marja Antonovna</span>. ―
Mi tute ne komprenas, pri kio vi parolas: ia tuketo
... Kia stranga vetero estas hodiaŭ.
</p>

<p class="sp">
<span class="speaker">Ĥlestakov</span>. ―
Sed viaj lipetoj, sinjorino, estas pli bonaj ol ĉiu
vetero.
</p>

<p class="sp">
<span class="speaker">Marja Antonovna</span>. ―
Vi ĉiam parolas ion tian ... Mi petus vin, ke vi
pli bone skribu al mi pro memoro iajn versojn en la albumon. Vi
kredeble scias multe da ili.
</p>

<p class="sp">
<span class="speaker">Ĥlestakov</span>. ―
Por vi, sinjorino, ĉion, kion vi volas. Postulu, kiajn
versojn vi deziras?
</p>

<p class="sp">
<span class="speaker">Marja Antonovna</span>. ―
Iajn tiajn bonajn, novajn.
</p>

<p class="sp">
<span class="speaker">Ĥlestakov</span>. ―
Nu, kia gravaĵo estas versoj! Mi scias multe da ili.
</p>

<p class="sp">
<span class="speaker">Marja Antonovna</span>. ―
Nu, diru do, kiajn do vi skribos al mi?
</p>

<p class="sp">
<span class="speaker">Ĥlestakov</span>. ―
Sed por kio diri? Mi ja sen tio ilin scias.
</p>

<p class="sp">
<span class="speaker">Marja Antonovna</span>. ―
Mi ilin tre amas...
</p>

<p class="sp">
<span class="speaker">Ĥlestakov</span>. ―
Sed mi havas multe da ili kaj plej diversajn. Nu,
ekzemple, mi skribos al vi jenon: &quot;Vi, homo multe suferanta, ne plendu
vane kontraŭ Dio! ...&quot; aŭ, ankaŭ aliajn ... nun mi ne povas ilin
rememori; cetere, ĉio estas ne grava. Pli bone mi anstataŭ tio
prezentos al vi mian amon, kiu de via rigardo ... <i class="stage">(Li alŝovas la
seĝon.)</i>
</p>

<p class="sp">
<span class="speaker">Marja Antonovna</span>. ―
Amo! Mi ne komprenas amon ... Mi neniam eĉ sciis,
kio ... amo ... <i class="stage">(Deŝovas la seĝon.)</i>
</p>

<p class="sp">
<span class="speaker">Ĥlestakov</span>. ―
Kial do vi deŝovas vian seĝon? Al ni estos pli bone sidi
proksime unu de la alia.
</p>

<p class="sp">
<span class="speaker">Marja Antonovna</span>. ―
 <i class="stage">deŝovante sin.</i>
Kial do proksime? Egale estos se malproksime.
</p>

<p class="sp">
<span class="speaker">Ĥlestakov</span>. ―
 <i class="stage">alŝovante sin.</i> 
Kial do malproksime? Egale estos se
proksime.
</p>

<p class="sp">
<span class="speaker">Marja Antonovna</span>. ―
 <i class="stage">deŝovante sin.</i> Sed por kio do?
</p>

<p class="sp">
<span class="speaker">Ĥlestakov</span>. ―
 <i class="stage">alŝovante sin.</i> 
Sed ĝi ja nur ŝajnas al vi, ke estas
proksime; vi imagu al vi, ke estas malproksime. Kiel mi estus feliĉa,
sinjorino, se mi povus premi vin en miaj brakoj.
</p>

<p class="sp">
<span class="speaker">Marja Antonovna</span>. ―
 <i class="stage">rigardas al la fenestro.</i>Kio ĝi tie estas,
kvazaŭ preterflugis? Pigo aŭ ia alia birdo?
</p>

<p class="sp">
<span class="speaker">Ĥlestakov</span>. ―
 <i class="stage">kisas ŝin sur la ŝultro kaj rigardas al la fenestro.</i>Ĝi
estas pigo.
</p>

<p class="sp">
<span class="speaker">Marja Antonovna</span>. ―
 <i class="stage">leviĝas kun indigno.</i>Ne, tio ĉi estas jam tro
... Tia aroganteco! ...
</p>

<p class="sp">
<span class="speaker">Ĥlestakov</span>. ―
 <i class="stage">retenante ŝin.</i>Pardonu, sinjorino, mi faris tion ĉi de
amo, efektive de amo.
</p>

<p class="sp">
<span class="speaker">Marja Antonovna</span>. ―
Vi rigardas min kiel tian provincaninon ...
<i class="stage">(Penegas foriri.)</i>
</p>

<p class="sp">
<span class="speaker">Ĥlestakov</span>. ―
 <i class="stage">plue retenante ŝin.</i>De amo, kredu al mi, ke de amo. Mi
nur simple ŝercis: Marja Antonovna, ne koleru! Mi estas preta sur la
genuoj peti pardonon de vi. <i class="stage">(Metas sin genue.)</i> Pardonu do, pardonu!
Vi vidas, mi estas genue!
</p>
</div>


<div class="@type">
<h3 class="head">Sceno XIII.</h3>

<p><i class="stage">
		    La SAMAJ kaj ANNA ANDREJEVNA.
</i></p>

<p class="sp">
<span class="speaker">Anna Andrejevna</span>. ―
 <i class="stage">ekvidinte Ĥlestakovon genue.</i>Ha kia pasaĵo!
</p>

<p class="sp">
<span class="speaker">Ĥlestakov</span>. ―
 <i class="stage">leviĝante.</i>Ha, diablo prenu!
</p>

<p class="sp">
<span class="speaker">Anna Andrejevna</span>. ―
 <i class="stage">al la filino.</i>Kion tio ĉi signifas, sinjorino?
Kiaj agoj tio ĉi estas?
</p>

<p class="sp">
<span class="speaker">Marja Antonovna</span>. ―
Mi, patrineto...
</p>

<p class="sp">
<span class="speaker">Anna Andrejevna</span>. ―
Iru for de ĉi tie! Vi aŭdas? for, for! Ne kuraĝu
eĉ montri vin al miaj okuloj. <i class="stage">(Marja Antonovna foriras kun larmoj.)</i>
Pardonu, mi konfesas, mi estas tiel mirigita...
</p>

<p class="sp">
<span class="speaker">Ĥlestakov</span>. ―
 <i class="stage">al si mem.</i>Kaj ŝi ankaŭ estas tre apetita, tute ne
malbela. <i class="stage">(Metas sin genue.)</i> Sinjorino, vi vidas, mi brulas de amo.
</p>

<p class="sp">
<span class="speaker">Anna Andrejevna</span>. ―
Kiel, vi estas genue? Ha, leviĝu, leviĝu! Tie ĉi
la planko estas tute ne pura.
</p>

<p class="sp">
<span class="speaker">Ĥlestakov</span>. ―
Ne, genue, nepre genue, mi volas scii, kion la sorto
donas al mi, vivon aŭ morton.
</p>

<p class="sp">
<span class="speaker">Anna Andrejevna</span>. ―
Sed, permesu, mi ne komprenas ankoraŭ plene la
signifon de la vortoj. Se mi ne eraras, vi faras deklaracion pri mia
filino?
</p>

<p class="sp">
<span class="speaker">Ĥlestakov</span>. ―
Ne, mi amas vin mem. Mia vivo estas sur hareto. Se vi ne
kronos mian konstantan amon, tiam mi ne valoros la teran ekzistadon.
Kun flamo en la brusto mi petas vian manon.
</p>

<p class="sp">
<span class="speaker">Anna Andrejevna</span>. ―
Sed permesu rimarkigi: mi estas en certa grado ...
mi estas edzinigita.
</p>

<p class="sp">
<span class="speaker">Ĥlestakov</span>. ―
Tio ĉi nenion faras? Por la amo ne ekzistas diferenco;
eĉ Karamzin diris: &quot;La leĝoj kondamnas.&quot; Ni foriros sub la ombron de
riveretoj ... Vian manon, vian manon mi petas.
</p>
</div>


<div class="@type">
<h3 class="head">Sceno XIV.</h3>

<p><i class="stage">
	   La SAMAJ kaj MARJA ANTONOVNA, subite enkuras.
</i></p>


<p class="sp">
<span class="speaker">Marja Antonovna</span>. ―
Panjo, paĉjo diris, ke vi ... <i class="stage">(Ekvidinte
Ĥlestakovon genue, ekkrias.)</i> Ha, kia pasaĵo!
</p>

<p class="sp">
<span class="speaker">Anna Andrejevna</span>. ―
Nu, kion vi bezonas? Por kio? Kial? Kia
facilanimeco! Subite enkuris kiel haladziĝinta katino. Nu, kion
mirindan vi trovis? Nu, kio venis al vi en la kapon? Efektive, kiel ia
trijara infano. Oni ne kredus, ne kredus, tute ne kredus, ke ŝi havas
jam la aĝon de dekok jaroj. Mi ne scias, kiam vi estos pli saĝa, kiam
vi kondutos, kiel decas al bonedukita fraŭlino, kiam vi scios, kio
estas bonaj reguloj kaj seriozeco en la agado.
</p>

<p class="sp">
<span class="speaker">Marja Antonovna</span>. ―
 <i class="stage">kun larmoj.</i>Mi ... kredu al mi, panjo ... mi ne
sciis ...
</p>

<p class="sp">
<span class="speaker">Anna Andrejevna</span>. ―
Ĉe vi ĉiam ia trablova vento promenadas en la
kapo; vi prenas ekzemplon de la filinoj de Ljapkin-Tjapkin. Kion vi
rigardas ilin? Vi ne bezonas rigardi ilin. Vi havas ekzemplojn aliajn
― antaŭ vi estas via patrino. Jen tiajn ekzemplojn vi devas sekvi.
</p>

<p class="sp">
<span class="speaker">Ĥlestakov</span>. ―
 <i class="stage">kaptante la manon de la filino.</i>Anna Andrejevna, ne
kontraŭiĝu al nia feliĉo, benu la konstantan amon!
</p>

<p class="sp">
<span class="speaker">Anna Andrejevna</span>. ―
 <i class="stage">kun mirego.</i>Sekve ŝi estas la objekto de via ...
</p>

<p class="sp">
<span class="speaker">Ĥlestakov</span>. ―
Decidu: vivo aŭ morto?
</p>

<p class="sp">
<span class="speaker">Anna Andrejevna</span>. ―
Nu, jen vi vidas, malsaĝulino, vi vidas: pro vi
tia abomenaĵo, la gasto afable staris genue; kaj vi subite enkuris,
kiel frenezulino. Nu, jen, efektive vi meritas, ke mi intence rifuzu:
vi ne valoras tian feliĉon.
</p>

<p class="sp">
<span class="speaker">Marja Antonovna</span>. ―
Mi jam ne faros, panjo, mi jam plu ne faros.
</p>
</div>


<div class="@type">
<h3 class="head">Sceno XV.</h3>

<p><i class="stage">
       la SAMAJ kaj la URBESTRO, enkuras, malfacile spirante.
</i></p>

<p class="sp">
<span class="speaker">Urbestro</span>. ―
Ekscelenco! Ne pereigu min!
</p>

<p class="sp">
<span class="speaker">Ĥlestakov</span>. ―
Kio estas al vi?
</p>

<p class="sp">
<span class="speaker">Urbestro</span>. ―
Ĵus la komercistoj plendis al via ekscelenco. Mi certigas
vin per mia honoro, ne estas vera eĉ duono de tio, kion ili diras. Ili
mem trompas kaj prifriponas la popolon. La suboficiredzino mensogis
ankaŭ al vi, kvazaŭ mi ŝin elvergis; ŝi mensogas, per Dio, ŝi
mensogas. Ŝi mem sin elvergis.
</p>

<p class="sp">
<span class="speaker">Ĥlestakov</span>. ―
Al la diablo la suboficiredzinon; ne pri ŝi mi nun
pensas!
</p>

<p class="sp">
<span class="speaker">Urbestro</span>. ―
Ne kredu, ne kredu! Ili estas tiaj mensogistoj... al ili
eĉ malgranda infano ne kredas. Ili jam en la tuta urbo estas konataj
kiel mensogistoj. Kaj pri friponeco mi kuraĝas raporti al vi: ili
estas tiaj friponoj, kiajn la mondo neniam ankoraŭ naskis.
</p>

<p class="sp">
<span class="speaker">Anna Andrejevna</span>. ―
Ĉu vi scias, kian grandan honoron faras al ni Ivan
Aleksandroviĉ? Li petas la manon de nia filino.
</p>

<p class="sp">
<span class="speaker">Urbestro</span>. ―
Haltu, haltu!... Vi freneziĝis, mia kara! Ne koleru, via
generala moŝto, ― ŝi havas ne tute normalan cerbon: tia sama estis
ankaŭ ŝia patrino.
</p>

<p class="sp">
<span class="speaker">Ĥlestakov</span>. ―
Sed mi efektive petas la manon. Mi enamiĝis.
</p>

<p class="sp">
<span class="speaker">Urbestro</span>. ―
Mi ne povas kredi, via generala moŝto!
</p>

<p class="sp">
<span class="speaker">Anna Andrejevna</span>. ―
Sed oni ja diras al vi!
</p>

<p class="sp">
<span class="speaker">Ĥlestakov</span>. ―
Mi diras al vi senŝerce ... Mi povas freneziĝi de
amo.
</p>

<p class="sp">
<span class="speaker">Urbestro</span>. ―
Mi ne arogas al mi kredi, mi ne valoras tian honoron.
</p>

<p class="sp">
<span class="speaker">Ĥlestakov</span>. ―
Sed se vi ne konsentos doni al mi la manon de Marja
Antonovna, tiam mi estas preta fari diablo scias kion ...
</p>

<p class="sp">
<span class="speaker">Urbestro</span>. ―
Mi ne povas kredi: plaĉas al vi ŝerci, via generala
moŝto!
</p>

<p class="sp">
<span class="speaker">Anna Andrejevna</span>. ―
Ha, kia ŝtipo, efektive! Sed se oni ripetas al vi?
</p>

<p class="sp">
<span class="speaker">Urbestro</span>. ―
Mi ne povas kredi.
</p>

<p class="sp">
<span class="speaker">Ĥlestakov</span>. ―
Donu, donu! Mi estas homo furioza, mi decidiĝos al ĉio:
kiam mi min pafmortigos, oni vin transdonos al la juĝo.
</p>

<p class="sp">
<span class="speaker">Urbestro</span>. ―
Ha, mia Dio! Mi, per Dio, ne estas kulpa,
nek anime, nek korpe! Ne volu koleri! Volu agi tiel, kiel
plaĉas al via afabla moŝto! Kredu al mi, en mia kapo nun
estas ... Mi eĉ mem ne scias, kio fariĝas. Mi fariĝis nun
tia malsaĝulo, kia mi neniam ankoraŭ estis.
</p>

<p class="sp">
<span class="speaker">Anna Andrejevna</span>. ―
Nu, benu!
</p>


<p><i class="stage">(Ĥlestakov aliras kun Marja Antonovna.)</i></p>


<p class="sp">
<span class="speaker">Urbestro</span>. ―
Dio vin benu! sed mi ne estas kulpa! <i class="stage">(Ĥlestakov kaj
Marja Antonovna sin kisas, la urbestro ilin rigardas.)</i> Kia diablo!
efektive! <i class="stage">(Frotas al si la okulojn.)</i> Ili sin kisas! Ha, mia Dio,
ili sin kisas! Efektiva fianĉo. <i class="stage">(Ekkrias, saltante de ĝojo.)</i> Aj,
Antono! Aj, Antono! Aj, urbestro! Vidu, kiel la afero ekiris!
</p>
</div>


<div class="@type">
<h3 class="head">Sceno XVI.</h3>

<p><i class="stage">
			  La SAMAJ kaj OSIP.
</i></p>

<p class="sp">
<span class="speaker">Osip</span>. ―
La ĉevaloj estas pretaj.
</p>

<p class="sp">
<span class="speaker">Ĥlestakov</span>. ―
Ha, bone ... Mi tuj iros.
</p>

<p class="sp">
<span class="speaker">Urbestro</span>. ―
Kiel? Plaĉas al vi forveturi?
</p>

<p class="sp">
<span class="speaker">Ĥlestakov</span>. ―
Jes, mi forveturas.
</p>

<p class="sp">
<span class="speaker">Urbestro</span>. ―
Kaj kiam do, tio estas ... vi bonvolis mem aludi pri ...
ŝajnas al mi, pri edziĝo? ...
</p>

<p class="sp">
<span class="speaker">Ĥlestakov</span>. ―
Ha, tio ... Mi nur por unu minuto, por unu tago al la
onklo, ― li estas riĉa maljunulo; kaj morgaŭ mi tuj venos returne.
</p>

<p class="sp">
<span class="speaker">Urbestro</span>. ―
Ni neniel kuraĝas reteni vin, esperante vian feliĉan
revenon.
</p>

<p class="sp">
<span class="speaker">Ĥlestakov</span>. ―
Certe, certe, mi en minuto ĉion faras. Adiaŭ, mia amo...
ne, simple, mi ne povas esprimi! Adiaŭ, mia koro! <i class="stage">(Kisas la manon de
Marja Antonovna.)</i>
</p>

<p class="sp">
<span class="speaker">Urbestro</span>. ―
Sed ĉu vi ne bezonas ion en la vojo? Ŝajnas al mi, ke vi
bonvolis havi mankon de mono?
</p>

<p class="sp">
<span class="speaker">Ĥlestakov</span>. ―
Ho, ne, por kio? <i class="stage">(Iom pripensinte.)</i> Nu, cetere, mi
povas akcepti.
</p>

<p class="sp">
<span class="speaker">Urbestro</span>. ―
Kiom vi deziras?
</p>

<p class="sp">
<span class="speaker">Ĥlestakov</span>. ―
Nu jen, tiam vi donis ducent, t.e. ne ducent, sed
kvarcent, ― mi ne volas tiri profiton el via eraro, ― oni povas
sekve ankaŭ nun tiom same, por ke estu ja ĝuste okcent.
</p>

<p class="sp">
<span class="speaker">Urbestro</span>. ―
Tuj! <i class="stage">(Elprenas el la monpaperujo.)</i> Mi havas ĝuste tute
novajn paperetojn.
</p>

<p class="sp">
<span class="speaker">Ĥlestakov</span>. ―
Ha, jes! (Li <i class="stage">prenas kaj trarigardas la banknotojn.)</i>
Bone! Oni ja diras, ke ĝi signifas novan feliĉon, kiam la banknotoj
estas novaj.
</p>

<p class="sp">
<span class="speaker">Urbestro</span>. ―
Tute vere.
</p>

<p class="sp">
<span class="speaker">Ĥlestakov</span>. ―
Adiaŭ, Anton Antonoviĉ! Mi multe dankas vin por via
gastameco. El mia tuta koro mi konfesas: nenie mi havis tian bonan
akcepton. Adiaŭ, Anna Andrejevna! Adiaŭ, mia koro, Marja Antonovna!
<i class="stage">(Eliras.)</i>
</p>


<p><i class="stage">(Malantaŭ la scenejo.)</i></p>

<p class="sp">
<span class="speaker">Voĉo de Ĥlestakov</span>. ―
Adiaŭ, anĝelo de mia animo, Marja Antonovna!
</p>

<p class="sp">
<span class="speaker">Voĉo de la urbestro</span>. ―
Kiel do vi faras? Vi veturas sur simpla
veturilo?
</p>

<p class="sp">
<span class="speaker">Voĉo de Ĥlestakov</span>. ―
Jes, mi kutimis. Mi ricevas kapdoloron de
risortoj.
</p>

<p class="sp">
<span class="speaker">Voĉo de la veturigisto</span>. ―
Tpr ...
</p>

<p class="sp">
<span class="speaker">Voĉo de la urbestro</span>. ―
Tiam oni devas almenaŭ per io kovri, ekzemple
per tapiŝeto. Ĉu vi deziras, mi lasos alporti tapiŝeton?
</p>

<p class="sp">
<span class="speaker">Voĉo de Ĥlestakov</span>. ―
Ne, por kio? Nenio grava; cetere, bone, oni donu
tapiŝeton.
</p>

<p class="sp">
<span class="speaker">Voĉo de la urbestro</span>. ―
He, Avdotja! Iru en la provizejon, elprenu
tapiŝon la plej bonan, ― tiun kun la blua tono, la persan ― plej
rapide!
</p>

<p class="sp">
<span class="speaker">Voĉo de la veturigisto</span>. ―
Tpr ...
</p>

<p class="sp">
<span class="speaker">Voĉo de la urbestro</span>. ―
Kiam do vi ordonas atendi vin?
</p>

<p class="sp">
<span class="speaker">Voĉo de Ĥlestakov</span>. ―
Morgaŭ aŭ postmorgaŭ.
</p>

<p class="sp">
<span class="speaker">Voĉo de Osip</span>. ―
Ha, ĝi estas tapiŝo? Donu ĝin ĉi tien, metu iel! Nun
donu de tiu ĉi flanko fojnon.
</p>

<p class="sp">
<span class="speaker">Voĉo de la veturigisto</span>. ―
Tpr ...
</p>

<p class="sp">
<span class="speaker">Voĉo de Osip</span>. ―
Jen de tiu ĉi flanko! ĉi tien! ankoraŭ! bone! estos
bonege! <i class="stage">(Batas per la mano la tapiŝon.)</i> Nun sidiĝu, via moŝto!
</p>

<p class="sp">
<span class="speaker">Voĉo de Ĥlestakov</span>. ―
Adiaŭ, Anton Antonoviĉ!
</p>

<p class="sp">
<span class="speaker">Voĉo de la urbestro</span>. ―
Adiaŭ, via generala moŝto!
</p>

<p class="sp">
<span class="speaker">Virinaj voĉoj</span>. ―
Adiaŭ, Ivan Aleksandroviĉ!
</p>

<p class="sp">
<span class="speaker">Voĉo de Ĥlestakov</span>. ―
Adiaŭ, patrineto!
</p>

<p class="sp">
<span class="speaker">Voĉo de la veturigisto</span>. ―
He, vi, miaj birdetoj?
<i class="stage">(La sonorileto sonoras; la kurteno falas.)</i>
</p>
</div>
<hr>
<div class="footer"><a href="kvina.html">Akto kvina &gt;&gt;</a></div>
</body>
</html>
