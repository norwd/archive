<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/rabistoj.css">
      <title>Akto Kvara</title>
   </head>
   <body background="../bld/papero.jpg">
      <div class="header"><span class="header_left"><a href="a3.html">&lt;&lt;&nbsp;Akto Tria</a></span><span class="header_center"> <a href="index.html">Frederiko Schiller:
               La rabistoj</a></span></div>
      <hr>
      <h3 class="head">Akto Kvara</h3>
      <div class="@type">
         <h4 class="head">Sceno Unua</h4>
         <p class="stage"><strong>Kampara loko antaŭ la kastelo de Moor.</strong></p>
         <p class="stage">Rabisto MOOR, KOSINSKY, en malproksimeco.</p>
         <p class="sp"><span class="speaker">Moor</span>. ―
            Iru antaŭe kaj raportu pri mi. Vi ja memoras ĉion, kion
            vi devas paroli?
         </p>
         <p class="sp"><span class="speaker">Kosinsky</span>. ―
            Vi estas grafo de Brand, vi venas el Meklenburgo,
            mi estas via servanto. Ne zorgu, mi bone ludos mian rolon. Adiaŭ!
            
            (<i class="stage">Li foriras.</i>)
            
         </p>
         <p class="sp"><span class="speaker">Moor</span>. ―
            Mi salutas vin, tero patrolanda! 
            (<i class="stage">Li kisas la teron.</i>)
             Ĉielo
            patrolanda! Suno patrolanda! Kaj vin, kampoj kaj montetoj,
            riveretoj kaj arbaroj! vin ĉiujn mi kore salutas! Kiel ĉarmege blovetas
            la aero de miaj montoj patrolandaj! Kia balzama dolĉeco iras
            el vi renkonte al la malfeliĉa ekzilito! Elizeo! poezia mondo! Haltu,
            Moor, via piedo paŝas en sankta templo. 
            (<i class="stage">Li venas pli proksimen.</i>)
            
            Vidu! jen estas ankaŭ la hirundaj nestoj en la korto de la kastelo...
            ankaŭ la ĝardena pordeto! kaj jen tiu anguleto de la barilo, kie vi
            tiel ofte observadis kaj incitetadis la ĉasiston... kaj jen tie la verda
            valo, kie vi, heroo Aleksandro, kondukadis viajn macedonojn al la
            batalo ĉe Arbela, kaj apude la herba monteto, de kiu vi deĵetadis
            la persan satrapon, — kaj via venka standardo flirtis alte! 
            (<i class="stage">Li ridetas.</i>)
            
            La oraj Majaj jaroj de la knaba tempo reviviĝas denove en la animo
            de la mizerulo.... Tiam vi estis tiel feliĉa, tiel sendifekta, tiel
            sennube gaja, — kaj nun — jen kuŝas la ruinoj de viaj projektoj! Tie
            ĉi vi intencis marŝadi iam kiel granda, glora kaj estimata viro; tie
            ĉi vian knaban vivon vi estis iam vivonta la duan fojon en la florantaj
            
            
            
            
            infanoj de Amalio... ĉi tie! ĉi tie, kiel idolo de via popolo...
            sed al la malbona malamiko tio ĉi ne plaĉis! 
            (<i class="stage">kun kolero.</i>)
             Por kio
            mi venis ĉi tien? por ke estu al mi kiel al la malliberulo, kiun la
            tintanta fera ringo vekas el la sonĝoj de la libereco? Ne, mi iros
            returne al mia mizero! La malliberulo forgesis la lumon, sed la
            sonĝo pri libereco pasis super li kiel fulmo en la nokto, post kiu la
            nokto restas ankoraŭ pli malluma. Adiaŭ, vi hejmaj valoj! Vi vidis
            iam la knabon Karolon, kaj la knabo Karolo estis feliĉa knabo, —
            nun vi vidis la viron, kaj ĉi tiu estas en malespero. 
            (<i class="stage">Li turnas sin
               rapide al la ekstrema fino de la ĉirkaŭaĵo, subite haltas kaj rigardas
               malĝoje al la kastelo.</i>)
             Ŝin ne vidi, eĉ ne unu fojon, — kaj scii, ke
            nur unu muro estis inter mi kaj Amalio! Ne! mi devas ŝin vidi,
            ankaŭ lin mi devas vidi, se tio ĉi min eĉ frakasus! 
            (<i class="stage">Li returnas sin.</i>)
            
            Patro! patro! via filo alproksimiĝas, — for de mi, vi nigra fumanta
            sango! for, vi kava, terura, konvulsia rigardo de la morto! Nur
            tiun ĉi horon lasu al mi libera... Amalio! patro! via Karolo
            alproksimiĝas! 
            (<i class="stage">Li ekmarŝas rapide al la kastelo.</i>)
             Turmentu min,
            kiam la tago vekiĝas, ne lasu min trankvila, kiam venos la nokto,
            — turmentu min per teruraj sonĝoj! nur tiun ĉi solan plezuregon
            ne venenu al mi! 
            (<i class="stage">Li haltas antaŭ la pordo.</i>)
             Kio fariĝas al mi? Kio ĝi
            estas, Moor? Estu viro! Tremo de morto... antaŭsento de teruraĵo...
            
            (<i class="stage">Li eniras.</i>)
            
         </p>
      </div>
      <div class="@type">
         <h4 class="head">Sceno Dua</h4>
         <p class="stage"><strong>Galerio en la kastelo.</strong></p>
         <p class="stage">Rabisto MOOR kaj AMALIO eniras.</p>
         <p class="sp"><span class="speaker">Amalio</span>. ―
            Kaj vi estas certa, ke vi rekonus lian portreton inter
            tiuj ĉi pentraĵoj?
         </p>
         <p class="sp"><span class="speaker">Moor</span>. ―
            Ho tute certe. Lia bildo ĉiam vivis en mi. 
            (<i class="stage">Irante preter
               la pentraĵoj.</i>)
             Tio ĉi ĝi ne estas.
         </p>
         <p class="sp"><span class="speaker">Amalio</span>. ―
            Vere! — Tiu ĉi estis la gentopatro de la grafa domo;
            li ricevis la nobelecon de Barbaroso, al kiu li servis kontraŭ
            marrabistoj.
         </p>
         <p class="sp"><span class="speaker">Moor</span>,
            <i class="stage">ĉiam rigardante la pentraĵojn</i>. ―
            Tiu ĉi ankaŭ ne estas,
            ankaŭ ne ĉi tiu, ankaŭ ne tiu, — li ne troviĝas inter tiuj ĉi bildoj.
         </p>
         <p class="sp"><span class="speaker">Amalio</span>. ―
            Kiel? Rigardu do pli bone! Mi pensis, ke vi lin
            konas.
         </p>
         <p class="sp"><span class="speaker">Moor</span>. ―
            Mian patron mi ne konas pli bone! Tie ĉi mankas la
            bonkora trajto de la buŝo, laŭ kiu oni povus rekoni lin inter miloj,
            — tio ĉi ne estas li.
         </p>
         <p class="sp"><span class="speaker">Amalio</span>. ―
            Mi miregas. Dekok jarojn vi lin jam ne vidis, kaj
            ankoraŭ.
         </p>
         <p class="sp"><span class="speaker">Moor</span>,
            <i class="stage">rapide kaj kun momenta ruĝiĝo</i>. ―
            Jen li estas! 
            (<i class="stage">Li staras
               kvazaŭ frapita de fulmo.</i>)
            
         </p>
         <p class="sp"><span class="speaker">Amalio</span>. ―
            Bonega homo!
         </p>
         <p class="sp"><span class="speaker">Moor</span>,
            <i class="stage">tute fordoninte sin al la pentraĵo</i>. ―
            Patro! patro! pardonu
            min! — Jes, bonega homo! — 
            (<i class="stage">Li viŝas al si la okulojn.</i>)
             Dia homo!
         </p>
         <p class="sp"><span class="speaker">Amalio</span>. ―
            Ŝajnas, ke vi havas por li grandan simpation.
         </p>
         <p class="sp"><span class="speaker">Moor</span>. ―
            Ho, bonega homo, — kaj vi diras, ke li jam mortis?
         </p>
         <p class="sp"><span class="speaker">Amalio</span>. ―
            Mortis! kiel mortas niaj plej bonaj ĝojoj. 
            (<i class="stage">Prenante
               kviete lian manon.</i>)
             Kara grafo, nenia feliĉo maturiĝas sub la luno.
         </p>
         <p class="sp"><span class="speaker">Moor</span>. ―
            Tute vere, tute vere, — sed ĉu vi jam havis tiun ĉi
            malĝojan sperton? Vi ja ne povis ankoraŭ atingi la aĝon de
            dudektri jaroj.
            
            
         </p>
         <p class="sp"><span class="speaker">Amalio</span>. ―
            Kaj tamen mi ĝin havis. Ĉio vivas, por malĝoje formorti.
            Ni interesiĝas pri io nur por tio, ni akiras ion nur por tio,
            ke ni denove dolore ĝin perdu.
         </p>
         <p class="sp"><span class="speaker">Moor</span>. ―
            Vi jam ion perdis?
         </p>
         <p class="sp"><span class="speaker">Amalio</span>. ―
            Nenion! Ĉion! Nenion... ĉu vi volas iri pluen, sinjoro
            grafo?
         </p>
         <p class="sp"><span class="speaker">Moor</span>. ―
            Tiel rapide? Kies estas tiu ĉi portreto dekstre? ŝajnas
            al mi, ke ĝi estas fizionomio de malfeliĉulo.
         </p>
         <p class="sp"><span class="speaker">Amalio</span>. ―
            Tiu ĉi portreto maldekstre estas la filo de la grafo, la
            nuna posedanto. Ni iru, ni iru!
         </p>
         <p class="sp"><span class="speaker">Moor</span>. ―
            Sed tiu ĉi portreto dekstre?
         </p>
         <p class="sp"><span class="speaker">Amalio</span>. ―
            Ĉu vi ne volas iri en la ĝardenon?
         </p>
         <p class="sp"><span class="speaker">Moor</span>. ―
            Sed tiu ĉi portreto dekstre? — Vi ploras, Amalio!
            
            AMALIO, rapide eliras.
         </p>
         <p class="sp"><span class="speaker">Moor</span>. ―
            Ŝi min amas! ŝi min amas! Ŝia tuta estaĵo ekscitiĝis,
            elperfidis ŝin la larmoj, kiuj fluis sur ŝiaj vangoj. Ŝi min amas!
            Mizerulo, ĉu vi tion ĉi meritis? Ĉu mi ne staras ĉi tie kiel kondamnito
            antaŭ la ŝtipo de la morto? Ĉu tio ĉi estas la sofo, sur kiu mi
            ĝuis senmezuran feliĉon apud ŝia kolo? ĉu tio ĉi estas la patraj
            ĉambroj? 
            (<i class="stage">Al la portreto de sia patro.</i>)
             Vi, vi, — fajro flamas el viaj
            okuloj... malbeno, malbeno, kondamno! Kie mi estas? Nokto estas
            antaŭ miaj okuloj... teruraĵoj de Dio... Mi, mi lin mortigis! 
            (<i class="stage">Li
               forkuras</i>)
            .
            
            Eniras Francisko de Moor profunde en pensoj.
         </p>
         <p class="sp"><span class="speaker">Francisko</span>. ―
            For tiun ĉi bildon! for, senkuraĝa timemulo! Kial
            vi tremas kaj antaŭ kiu? Ĉu en la nemultaj horoj, kiujn la grafo
            pasigas inter tiuj ĉi muroj, ne estas al mi kvazaŭ ĉiam spiono el la
            infero akompanus ĉiun mian paŝon? Ŝajnas al mi, ke mi lin konas!
            Estas io granda kaj ofte vidita en lia sovaĝa sunbrunigita vizaĝo,
            io, kio min tremigas. Ankaŭ Amalio estas ne indiferenta kontraŭ
            li! Ĉu ŝi ne ĵetas avide sur tiun ĉi homon tiajn sopirajn rigardojn,
            kiujn ŝi al ĉiuj aliaj tiel malavaras? Ĉu mi ne vidis, kiel kaŝite
            falis de ŝi kelkaj larmoj en la vinon, kiun li post mia dorso tiel
            rapide englutis, kvazaŭ li volus engluti ĝin kune kun la glaso? Jes,
            tion ĉi mi vidis, mi vidis ĝin en la spegulo per ĉi tiuj miaj propraj
            okuloj. He, he, Francisko! gardu vin! tie kaŝiĝas ia monstro,
            kiu povas alporti ruinigon! 
            (<i class="stage">Li rigardas atente la portreton de Karolo
               kontraŭe.</i>)
             Lia longa ansera kolo, liaj nigraj, fajrelĵetaj okuloj,
            hm! hm! — liaj mallumaj, superpendantaj densaj brovoj. 
            (<i class="stage">Subite
               eksaltante.</i>)
             Malica infero! ĉu vi enpelas en min tiun ĉi supozon? Ĝi
            
            
            
            
            
            
            estas Karolo! jes, nun ĉiuj liaj trajtoj reviviĝas en mi. — Ĝi estas
            li, malgraŭ lia masko! Ĝi estas li, malgraŭ lia masko! Ĝi estas li!
            Morto kaj infero! 
            (<i class="stage">Li paŝas rapide tien kaj reen.</i>)
             Ĉu por tio mi
            trameditis miajn noktojn, por tio mi forigis rokojn, ebenigis abismojn,
            — ĉu por tio mi ribelis kontraŭ ĉiuj instinktoj de la homeco, por ke
            fine tiu ĉi senloka vagisto disĵetu mian tutan artan konstruaĵon?
            Kviete! nur kviete! restis ankoraŭ nur luda laboro.... Mi ja sen tio
            sidas jam en mortaj pekoj ĝis la oreloj, kaj estus freneze naĝi
            returne, kiam la bordo estas jam tiel malproksima, — pri reiro
            oni jam ne povas pensi. La Dia pardono mem devus fariĝi almozopetisto,
            la senlima indulgo devus bankroti, se ĝi volus pardoni
            ĉiujn miajn kulpojn. Sekve antaŭen, kiel viro! 
            (<i class="stage">Li sonorigas.</i>)
             Li
            kuniĝu kun la spirito de sia patro kaj li venu! La mortintojn mi
         </p>
         <p class="sp"><span class="speaker">Mokas</span>. ―
            Danielo! He, Danielo! Ŝajnas al mi, ke ankaŭ tiun ĉi
            ili jam ribeligis kontraŭ mi! Li havas tian misteran mienon.
         </p>
         <p><i class="stage">Danielo eniras.</i></p>
         <p class="sp"><span class="speaker">Danielo</span>. ―
            Kion ordonos mia sinjoro?
         </p>
         <p class="sp"><span class="speaker">Francisko</span>. ―
            Nenion. For, plenigu tiun ĉi pokalon per vino, sed
            rapide! 
            (<i class="stage">Danielo foriras.</i>)
             Atendu, maljunulo, vin mi kaptos! mi
            rigardos en vian okulon tiel rigide, ke via trafita konscienco
            paliĝos tra la masko! Li devas morti! Fuŝisto estas tiu, kiu
            alkondukas sian verkon nur ĝis duono kaj poste foriras kaj senfare
            rigardas, kio plue fariĝos.
         </p>
         <p><i class="stage">Eniras Danielo kun vino.</i></p>
         <p class="sp"><span class="speaker">Francisko</span>. ―
            Metu ĉi tien! Rigardu al mi fikse en la okulon!
            kiel viaj genuoj balanciĝas! kiel vi tremas! Konfesu, maljunulo!
            kion vi faris?
         </p>
         <p class="sp"><span class="speaker">Danielo</span>. ―
            Nenion, afabla sinjoro, per Dio kaj per mia humila
            animo!
         </p>
         <p class="sp"><span class="speaker">Francisko</span>. ―
            Eltrinku tiun ĉi vinon! Kio? vi ŝanceliĝas? Diru
            tuj! kion vi ĵetis en la vinon?
         </p>
         <p class="sp"><span class="speaker">Danielo</span>. ―
            Dio min helpu! Kio? mi en la vinon?
         </p>
         <p class="sp"><span class="speaker">Francisko</span>. ―
            Venenon vi ĵetis en la vinon! Ĉu vi ne estas pala
            kiel neĝo? Konfesu, konfesu! Kiu ĝin donis al vi? Ne vere, la
            grafo, la grafo ĝin donis al vi? 
         </p>
         <p class="sp"><span class="speaker">Danielo</span>. ―
            La grafo? Jesuo, Mario! La grafo nenion donis
            al mi.
         </p>
         <p class="sp"><span class="speaker">Francisko</span>,
            <i class="stage">kaptante lin ĉe la brusto</i>. ―
            Mi sufokos vin tiel, ke vi
            bluiĝos, griza mensogisto! Nenion? Kaj kion vi tie kolektiĝadis
            kune, li, vi kaj Amalio? Kaj kion vi ĉiam murmuretadis inter vi?
            Diru malkaŝe! Kiajn sekretojn, kiajn sekretojn li konfidis al vi?
         </p>
         <p class="sp"><span class="speaker">Danielo</span>. ―
            La ĉionscianta Dio ĝin scias: li konfidis al mi
            neniajn sekretojn.
         </p>
         <p class="sp"><span class="speaker">Francisko</span>. ―
            Vi volas ĝin nei? Kiajn intrigojn vi aranĝis, por
            forigi min de via vojo? Ne vere, vi volis min sufoki, kiam mi
            dormos? ĉe la razado tranĉi al mi la gorĝon? veneni min per vino
            aŭ ĉokolado? Diru, diru tuj! aŭ en la supo doni al mi eternan
            dormon? Diru tuj! mi ĉion scias.
         </p>
         <p class="sp"><span class="speaker">Danielo</span>. ―
            Tiel helpu min Dio en mizero, kiel mi diras al vi
            nenion alian krom plej pura vero.
         </p>
         <p class="sp"><span class="speaker">Francisko</span>. ―
            La nunan fojon mi pardonos al vi. Sed diru, li
            certe ŝovis al vi monon en vian saketon? li premis al vi la manon
            pli forte, ol oni faras ordinare? pli-malpli tiel, kiel oni premas la
            manon al malnova konato?
         </p>
         <p class="sp"><span class="speaker">Danielo</span>. ―
            Neniam, mia potenca sinjoro.
         </p>
         <p class="sp"><span class="speaker">Francisko</span>. ―
            Li diris al vi ekzemple, ke li jam vin konas? ke
            vi devus lin rekoni? ke iam defalos la kovrilo de viaj okuloj? ke...
            kiel? ĉu pri tio li neniam parolis al vi?
         </p>
         <p class="sp"><span class="speaker">Danielo</span>. ―
            Eĉ ne la plej malgrandan vorton.
         </p>
         <p class="sp"><span class="speaker">Francisko</span>. ―
            Ke certaj cirkonstancoj lin retenas, ke oni ofte
            devas surmeti maskojn, por povi atingi siajn malamikojn, — ke li
            volas venĝi, plej kruele venĝi?
         </p>
         <p class="sp"><span class="speaker">Danielo</span>. ―
            Eĉ ne unu sonon el ĉio ĉi tio.
         </p>
         <p class="sp"><span class="speaker">Francisko</span>. ―
            Kiel? nenion? Rememorigu al vi bone. Ke li la
            
            
            
            
            maljunan sinjoron bone, tre bone konis, ke li lin amas, tre amas,
            amas kiel filo...
         </p>
         <p class="sp"><span class="speaker">Danielo</span>. ―
            Mi rememoras, ke ion similan mi efektive aŭdis
            de li.
         </p>
         <p class="sp"><span class="speaker">Francisko</span>,
            <i class="stage">pala</i>. ―
            Efektive? efektive li diris? En kia maniero,
            diru do al mi! Ĉu li diris, ke li estas mia frato?
         </p>
         <p class="sp"><span class="speaker">Danielo</span>,
            <i class="stage">frapita</i>. ―
            Kio, mia potenca sinjoro? — Ne, tion li ne
            diris. Sed kiam la fraŭlino kondukis lin tra la galerio — mi tiam
            ĝuste estis deviŝanta la polvon de la kadroj de la pentraĵoj — li antaŭ
            la portreto de la formortinta sinjoro subite haltis, kvazaŭ frapita
            de tondro. La moŝto fraŭlino montris la portreton kaj diris:
            bonega homo! — « Jes, bonega homo! » li respondis, viŝante al si
            la okulojn.
         </p>
         <p class="sp"><span class="speaker">Francisko</span>. ―
            Aŭdu, Danielo! Vi scias, ke mi ĉiam estis bona
            sinjoro por vi, mi donadis al vi nutraĵon kaj vestojn, kaj en ĉiuj
            aferoj mi indulgadis vian malfortan maljunecon....
         </p>
         <p class="sp"><span class="speaker">Danielo</span>. ―
            Por tio rekompencu vin la bona Dio! kaj mi ĉiam
            honeste vin servadis. 
         </p>
         <p class="sp"><span class="speaker">Francisko</span>. ―
            Ĝuste tion mi volis diri. En la daŭro de via tuta
            vivo vi neniam kontraŭparolis al mi, ĉar vi scias tre bone, ke vi
            ŝuldas al mi obeon en ĉio, kion mi ordonas al vi.
         </p>
         <p class="sp"><span class="speaker">Danielo</span>. ―
            En ĉio per mia tuta koro, se ĝi nur ne estas kontraŭ
            Dio kaj mia konscienco. 
         </p>
         <p class="sp"><span class="speaker">Francisko</span>. ―
            Fabelaĵoj, fabelaĵoj! Ĉu vi ne hontas? Maljuna
            homo kaj kredas infanajn fabelojn! He, Danielo! vi diris malsaĝaĵon.
            Mi estas ja sinjoro. Min punos Dio kaj la konscienco, se
            ia Dio kaj konscienco ekzistas.
         </p>
         <p class="sp"><span class="speaker">Danielo</span>,
            <i class="stage">kunfrapas la manojn</i>. ―
            Kompatema ĉielo!
         </p>
         <p class="sp"><span class="speaker">Francisko</span>. ―
            En la nomo de via obeemeco! ĉu vi komprenas
            bone la vorton? en la nomo de via obeemeco mi ordonas al vi, ke
            morgaŭ la grafo ne estu plu inter la vivantoj.
         </p>
         <p class="sp"><span class="speaker">Danielo</span>. ―
            Helpu min, sankta Dio! Kial?
         </p>
         <p class="sp"><span class="speaker">Francisko</span>. ―
            En la nomo de via blinda obeemeco! Kaj memoru,
            ke vi por tio ĉi al mi respondos.
         </p>
         <p class="sp"><span class="speaker">Danielo</span>. ―
            Mi? Helpu, sankta patrino de Dio! Mi respondos?
            Kion do mi, maljuna homo, faris malbonan?
         </p>
         <p class="sp"><span class="speaker">Francisko</span>. ―
            Vi ne havas longan tempon por mediti, via sorto
            troviĝas en mia mano. Ĉu vi volas en turmentoj fini vian vivon en
            la plej profunda el miaj turoj, kie la malsato vin devigos
            ĉirkaŭmordi viajn proprajn ostojn kaj la brula soifo devigos vin trinki
            la akvon de via propra korpo? Aŭ ĉu vi preferas manĝadi vian
            panon en paco kaj havi trankvilecon en via maljuneco?
         </p>
         <p class="sp"><span class="speaker">Danielo</span>. ―
            Kiel, sinjoro? Pacon kaj trankvilecon en la maljuneco
            kaj esti mortiginto?
         </p>
         <p class="sp"><span class="speaker">Francisko</span>. ―
            Respondu al mia demando!
         </p>
         <p class="sp"><span class="speaker">Danielo</span>. ―
            Miaj grizaj haroj! miaj grizaj haroj!
         </p>
         <p class="sp"><span class="speaker">Francisko</span>. ―
            Jes aŭ ne!
         </p>
         <p class="sp"><span class="speaker">Danielo</span>. ―
            Ne! — Dio kompatu min!
         </p>
         <p class="sp"><span class="speaker">Francisko</span>,
            <i class="stage">intencante eliri</i>. ―
            Bone, vi ĝin bezonos 
            (<i class="stage">Danielo
               retenas lin kaj ĵetas sin antaŭ li genue.</i>)
            
         </p>
         <p class="sp"><span class="speaker">Danielo</span>. ―
            Kompaton, sinjoro, kompaton!
         </p>
         <p class="sp"><span class="speaker">Francisko</span>. ―
            Jes aŭ ne!
         </p>
         <p class="sp"><span class="speaker">Danielo</span>. ―
            Mi havas hodiaŭ la aĝon de sepdek-unu jaroj! kaj
            la patron kaj patrinon mi respektis kaj neniun mi iam konscie
            trompis eĉ pri la valoro de unu helero, kaj mian religion mi
            plenumadis fidele kaj honeste, kaj en via domo mi servis kvardek
            kvar jarojn, kaj mi atendas nun trankvilan finon, ho, sinjoro,
            sinjoro! 
            (<i class="stage">ĉirkaŭprenas forte liajn genuojn</i>)
             kaj vi volas rabi de mi la
            lastan konsolon ĉe la morto, ke la vermo de la konscienco ne permesu
            al mi fari mian lastan preĝon, ke mi iru al la eterna dormo
            kiel monstra krimulo antaŭ Dio kaj homoj? Ne, ne, mia plej kara,
            plej bona, plej kara afabla sinjoro! tion ĉi vi ne volas, tion ĉi vi
            ne povas postuli de sepdekunu-jara homo.
         </p>
         <p class="sp"><span class="speaker">Francisko</span>. ―
            Jes aŭ ne! por kio la babilado?
         </p>
         <p class="sp"><span class="speaker">Danielo</span>. ―
            Mi servados vin de nun ankoraŭ pli favore, miajn
            sekajn tendenojn mi eluzados en la servado al vi, kiel la plej mizera
            taglaboristo, mi levados min pli frue, mi kuŝigados min pli malfrue,
            — ha, kaj mi enmetos vin en miajn vesperajn kaj matenajn
            preĝojn, kaj Dio ne forĵetos la preĝojn de maljuna homo.
         </p>
         <p class="sp"><span class="speaker">Francisko</span>. ―
            Obeado estas pli bona ol oferado. Ĉu vi iam aŭdis,
            ke la ekzekutisto afektus, kiam li devas plenumi juĝan decidon?
         </p>
         <p class="sp"><span class="speaker">Danielo</span>. ―
            Jes, ĝuste! sed mortigi senkulpulon...
         </p>
         <p class="sp"><span class="speaker">Francisko</span>. ―
            Ĉu mi devas doni al vi klarigan raporton? Ĉu la
            hakilo devas demandi la hakanton, kial ĝi devas haki tie kaj ne
            en alia loko? Sed vidu, kiel bonkora mi estas, — mi proponas al   
            vi rekompencon por tio, kion vi laŭ via ĵuro ŝuldas al mi.
         </p>
         <p class="sp"><span class="speaker">Danielo</span>. ―
            Sed kiam mi ĵuris al vi obeemecon, mi esperis, ke
            mi povos resti kristano.
         </p>
         <p class="sp"><span class="speaker">Francisko</span>. ―
            Sen kontraŭparoloj! Vidu, mi donas al vi tutan
            tagon por pripenso! Pripensu ankoraŭ unu fojon. Feliĉo aŭ malfeliĉo,
            — vi aŭdas? vi komprenas? la plej alta feliĉo kaj la plej
            ekstrema malfeliĉo! Mi faros miraklojn en la turmentado.
         </p>
         <p class="sp"><span class="speaker">Danielo</span>,
            <i class="stage">post kelka meditado</i>. ―
            Mi ĝin faros, morgaŭ mi ĝin
            faros. 
            (<i class="stage">Li foriras.</i>)
            
         </p>
         <p class="sp"><span class="speaker">Francisko</span>. ―
            La tento estas forta, kaj tiu ĉi kredeble ne naskiĝis
            kiel martiro por sia kredo. Mi deziras do al vi bonan sanon, sinjoro
            grafo! Laŭ ĉiu kredebleco vi morgaŭ vespere manĝos vian lastan
            manĝon! Ĉio dependas de tio, kiel oni ian aferon konsideras, kaj
            tiu estas malsaĝulo, kiu konsideras kontraŭ sia profito. La patron,
            kiu eble trinkis superfluan botelon, atakas tiklo de deziro, — kaj
            el tio fariĝas homo, kvankam homo certe estis la lasta afero, pri
            kiu oni pensis ĉe tiu herkulesa laboro. Nun ankaŭ min atakas
            tiklo de deziro, — kaj per tio mortos homo, kaj certe tie ĉi estas
            pli da prudento kaj intencoj, ol estis tie ĉe la naskiĝo de la homo.
            Ĉu la ekzistado de la plimulto da homoj ne devenis simple de varmegeco
            de ia Julia posttagmezo, aŭ de alloga vido de litotuko, aŭ
            
            
            
            de horizontala pozo de dormanta kuireja gracio, aŭ de estingita
            kandelo? Se la naskiĝo de homo estas produkto de bruta ekdeziro,
            de simpla okazo, — kiu do en la negacio de tiu naskiĝo povus
            prezenti al si ion gravan? Malbenita estu la malsaĝeco de niaj
            nutristinoj kaj vartistinoj, kiuj difektas nian fantazion per teruraj
            fabeloj kaj enpresas en nian molan cerbon terurajn bildojn de ia
            lasta juĝo, tiamaniere, ke senkonscia tremo skuas la membrojn
            ankaŭ de matura viro, baras nian plej kuraĝan decidemecon,
            alkroĉas nian vekiĝantan prudenton al la ĉenoj de superstiĉa mallumo.
            Mortigo! Tuta infero da furioj flugas ĉirkaŭ tiu ĉi vorto! La
            naturo forgesis fari unu homon pli — la umbilika ŝnuro ne estis
            ĉirkaŭligita — la patro en la edziĝa nokto havis malbonan stomakon
            — kaj la tuta fantomaro malaperis. Estis io kaj ĝi fariĝas
            nenio — ĉu tio ĉi ne signifas tute tion saman, kiel: estis nenio
            kaj fariĝas nenio, kaj pri « nenio » oni ne parolas eĉ unu vorton.
            La homo naskiĝas el koto, vadas kelkan tempon en koto, faras
            koton, fariĝas denove koto, ĝis li fine kote algluiĝas al la plandoj
            de sia pranepo. Tio ĉi estas la fino de la kanto — la kota rondo
            de la homa destino, — sekve bonan vojaĝon, sinjoro frato! la
            hipoĥondria, podagra moralisto-konscienco elpelu sulkvizaĝajn
            virinojn el publikaj domoj, kaj ĝi turmentu maljunajn procentegistojn
            sur ilia lito de morto, — ĉe mi ĝi neniam ricevos aŭdiencon.
            
            (<i class="stage">Li foriras.</i>)
            
         </p>
      </div>
      <div class="@type">
         <h4 class="head">Sceno Tria</h4>
         <p class="stage"><strong>Alia ĉambro en la kastelo.</strong></p>
         <p class="stage">Rabisto MOOR de unu flanko, DANIELO de la dua.</p>
         <p class="sp"><span class="speaker">Moor</span>,
            <i class="stage">rapide</i>. ―
            Kie estas la fraŭlino?
         </p>
         <p class="sp"><span class="speaker">Danielo</span>. ―
            Moŝto sinjoro! permesu al malriĉa homo, ke li ion
            petu de vi.
            
            
            
            
            
            
            
            
            — Mi volonte permesas. Kion vi  deziras?
         </p>
         <p class="sp"><span class="speaker">Danielo</span>. ―
            Ne multe kaj tamen ĉion, tre malmulte kaj tamen
            tiom multe... permesu al mi kisi vian manon!
         </p>
         <p class="sp"><span class="speaker">Moor</span>. ―
            Tion vi ne devas fari, bona maljunulo! 
            (<i class="stage">Ĉirkaŭprenas
               lin.</i>)
             Mi povus vin nomi patro.
         </p>
         <p class="sp"><span class="speaker">Danielo</span>. ―
            Vian manon, vian manon! mi vin petas!
         </p>
         <p class="sp"><span class="speaker">Moor</span>. ―
            Vi ne devas.
         </p>
         <p class="sp"><span class="speaker">Danielo</span>. ―
            Mi nepre devas! 
            (<i class="stage">Li kaptas lian manon, rigardas ĝin
               rapide kaj ĵetas sin antaŭ li genue.</i>)
              — Kara, plej bona Karolo!
            
            Moor, ektremas, retrankviliĝas, indiferente. Amiko, kion 
            vi diras? mi vin ne komprenas.
         </p>
         <p class="sp"><span class="speaker">Danielo</span>. ―
            Jes, neu ĝin, masku vin! Bele! bele! Vi estas ja mia
            plej bona, mia plej ĉarma juna sinjoro! Bona Dio, ke mi, maljuna
            homo, ankoraŭ tian ĝojon... ho mi ŝtipo malsaĝa, ke mi vin ne
            tuj... Ha, vi Patro ĉiela! Vi do ja revenis, kaj la maljuna sinjoro
            estas sub la tero, kaj vi ja denove revenis... kia blinda azeno mi
            estis 
            (<i class="stage">frapante al si la kapon</i>)
            , ke mi vin ne tuj en la unua momento...
            ha, vi mia... kiu povus tion sonĝi! Pri kio mi preĝis kun
            larmoj, Jesuo Kristo! Jen li ja staras per sia propra korpo
            denove en la malnova ĉambro!
         </p>
         <p class="sp"><span class="speaker">Moor</span>. ―
            Kiajn frazojn vi tie parolas? ĉu vi elsaltis el ia delira
            febro? aŭ eble vi volas provi sur mi ian rolon el komedio?
         </p>
         <p class="sp"><span class="speaker">Danielo</span>. ―
            He, fi, fi! Ne estas bone tiel moki maljunan servanton.
            Tiu ĉi cikatro! He, ĉu vi memoras? Granda Dio! kian timegon
            vi tiam kaŭzis al mi! Mi vin ĉiam tiel amis, — kaj kian grandan
            ĉagrenon vi tiam povis fari al mi!... Vi sidis sur miaj genuoj — ĉu
            vi memoras? — tie en la ronda ĉambro — ĉu efektive vi tion
            forgesis? ankaŭ la kukolon, kiun vi tiel plezure. aŭskultadis?
            Prezentu al vi! la kukolo estas rompita, rompita je pecoj — la
            maljuna Susano faligis ĝin sur la plankon, balaante la ĉambron...
            jes, jes, vi sidis sur miaj genuoj kaj kriis « Hoto! » kaj mi
            forkuris, por venigi al vi la ĉevaleton. Jesuo Dio! kial do mi maljuna
            
            
            
            
            
            
            
            
            azeno devis forkuri... kaj kiel varmege fariĝis al mi sub la haŭto,
            kiam mi ekaŭdis la teruran kriadon... mi alsaltas, kaj jen fluegas
            la hela sango, kaj vi kuŝas sur la tero kaj havis.... Sankta
            Dipatrino! kvazaŭ sitelo da glacia akvo verŝiĝis sur mian nukon! tiel
            ordinare okazas, kiam oni ne sufiĉe atente observas la infanojn.
            Granda Dio! se li elbatus al si la okulon, — ĝi estis la dekstra
            maneto, En la daŭro de mia tuta vivo, mi diris al mi, la infano ne
            ricevos de mi tranĉilon aŭ tondilon aŭ ion alian akran, mi diris al
            mi, — feliĉe la gesinjoroj estis forveturintaj, — jes, jes, por la
            tuta daŭro de mia vivo ĝi estu por mi averto, mi diris al mi. Mia
            Dio, mia Dio, mi povus perdi mian servon, mi povus — Dio ĝin
            pardonu al vi, malbona infano — sed dank' al Dio! ĝi bone resaniĝis,
            restis nur cikatro.
         </p>
         <p class="sp"><span class="speaker">Moor</span>. ―
            Mi ne komprenas eĉ unu vorton el tio, kion vi
            diris.
         </p>
         <p class="sp"><span class="speaker">Danielo</span>. ―
            Jes, efektive? Tio estis bona tempo? Kiel ofte mi
            alŝovadis al vi kuketojn, aŭ biskvitojn, aŭ makaronojn, — mi ĉiam
            amis vin plej multe, — kaj ĉu vi memoras, kion vi diris al mi tie
            en la stalo, kiam mi sidigis vin sur la brunan ĉevalon de sinjoro
            kaj permesis al vi rajdi sur la granda herbejo? Danielo, vi diris,
            kiam mi fariĝos grandaĝa homo — Danielo, tiam vi estos mia
            administranto kaj vi veturados kun mi en la kaleŝo, — jes, mi diris
            kaj ridis, se Dio donos vivon kaj sanon kaj vi ne hontos maljunan
            homon, mi diris, tiam mi vin petos donaci al mi tie en la vilaĝo
            tiun dometon, kiu jam de longe staras ne okupita, — tiam mi
            aĉetus al mi dudek sitelojn da vino kaj mi mastrumus en miaj
            maljunaj tagoj. Jes, ridu, ridu! Ne vere, ĝi jam malaperis el via
            kapo? oni ne volas rekoni la maljunan homon, tial oni sin tenas
            tiel fremdule, tiel malvarme, — ho, vi estas ja mia ora juna
            sinjoro — certe, vi iom petolis, ne koleru min! juna karno ja ordinare
            estas iom viva, — fine ĉio povas ja ankoraŭ reboniĝi.
         </p>
         <p class="sp"><span class="speaker">Moor</span>,
            <i class="stage">ĵetas sin sur lian kolon</i>. ―
            Jes, Danielo, mi ne volas ĝin
            
            
            
            
            plu kaŝi! Mi estas via Karolo, via perdita Karolo. Kiel fartas mia
            Amalio?
         </p>
         <p class="sp"><span class="speaker">Danielo</span>,
            <i class="stage">komencas plori</i>. ―
            Kaj mi, maljuna pekulo, ankoraŭ
            havas tiun ĝojon, — kaj la formortinta sinjoro ploris vane! Ha,
            mia blanka kranio, kadukaj ostoj, iru en la tombon kun ĝojo! Mia
            sinjoro kaj mastro vivas, miaj okuloj lin vidis!
         </p>
         <p class="sp"><span class="speaker">Moor</span>. ―
            Kaj li plenumos, kion li promesis, — prenu ĉi tion,
            honesta grizulo, por la brunĉevalo tiam en la stalo; 
            (<i class="stage">altrudas al li
               pezan saketon</i>)
             mi ne forgesis la maljunan homon.
         </p>
         <p class="sp"><span class="speaker">Danielo</span>. ―
            Kio? kion vi faras? Tro multe, vi eraris.
         </p>
         <p class="sp"><span class="speaker">Moor</span>. ―
            Mi ne eraris, Danielo! 
            (<i class="stage">Danielo volas sin ĵeti genue.</i>)
            
            Leviĝu! diru al mi, kiel fartas mia Amalio?
         </p>
         <p class="sp"><span class="speaker">Danielo</span>. ―
            Dia rekompenco! Dia rekompenco! Mia kara Jesuo!
            Via Amalio, ho, ŝi ne supervivos, ŝi mortos de ĝojo!
         </p>
         <p class="sp"><span class="speaker">Moor</span>,
            <i class="stage">kun viveco</i>. ―
            Ŝi min ne forgesis?
         </p>
         <p class="sp"><span class="speaker">Danielo</span>. ―
            Forgesi? Kion vi denove babilas? Vin forgesi? Vi
            devis tiam esti ĉi tie, vi devis vidi, kiel ŝi frenezis, kiam venis la
            sciigo, ke vi mortis, — tiun sciigon lasis disporti la nuna moŝto
            sinjoro...
         </p>
         <p class="sp"><span class="speaker">Moor</span>. ―
            Kion vi diras? mia frato?
         </p>
         <p class="sp"><span class="speaker">Danielo</span>. ―
            Jes, via frato, la moŝto sinjoro, via frato — iam
            alian fojon mi rakontos al vi pli, kiam estos tempo; kaj kiel bele ŝi
            lin forregalis, kiam ĉiun tagon li faradis al ŝi sian proponon kaj
            volis fari ŝin reganta sinjorino. Ho, mi devas kuri, mi devas diri
            al ŝi, alporti al ŝi la sciigon. 
            (<i class="stage">Li volas foriri.</i>)
             
         </p>
         <p class="sp"><span class="speaker">Moor</span>. ―
            Haltu, haltu! ŝi ne devas tion scii! Neniu devas tion
            scii, mia frato ankaŭ ne!
         </p>
         <p class="sp"><span class="speaker">Danielo</span>. ―
            Via frato? Ne, pro Dio, li ne devas tion scii! Li tute
            ne! Se li nur ne scias jam pli ol li devas scii... Ho, mi diras al vi,
            ekzistas malbonaj homoj, malbonaj fratoj, malbonaj sinjoroj, —
            sed pro la tuta oro de mia sinjoro mi ne volus esti malbona servisto...
            la maljuna moŝto sinjoro pensis, ke vi mortis.
         </p>
         <p class="sp"><span class="speaker">Moor</span>. ―
            Hm! kion vi tie murmuras?
         </p>
         <p class="sp"><span class="speaker">Danielo</span>,
            <i class="stage">pli mallaŭte</i>. ―
            Kompreneble, se oni tiel nepetite reviviĝas...
            Via frato estis la sola heredanto de la formortinta sinjoro.
         </p>
         <p class="sp"><span class="speaker">Moor</span>. ―
            Kion vi tie murmuras inter la dentoj, kvazaŭ ia
            monstra sekreto sidus sur via lango, ne volus eliri kaj tamen
            devus eliri? Parolu pli klare!
         </p>
         <p class="sp"><span class="speaker">Danielo</span>. ―
            Sed mi preferas ĉirkaŭmordi de malsato miajn maljunajn
            ostojn, trinki de soifo mian propran akvon, ol per mortigo
            akiri vivon en riĉeco! 
            (<i class="stage">Li rapide foriras.</i>)
            
         </p>
         <p class="sp"><span class="speaker">Moor</span>,
            <i class="stage">post longa paŭzo</i>. ―
            Trompita, trompita! Kiel fulmo ĝi
            trakuris mian animon! Kanajlaj artifikaĵoj! Ĉielo kaj infero! Ne vi,
            mia patro! Kanajlaj artifikaĵoj! Mortigisto, rabisto per kanajlaj 
            artifikaĵoj! Kalumniita antaŭ li! falsitaj, forkaŝitaj estis miaj leteroj
            Lia koro estis plena de amo... ho, mi monstra malsaĝulo... Lia
            patra koro estis plena de amo... ho kanajlaĵo! Ĝi kostus al mi nur
            unu larmon... ho, mi, senkapa, senkapa, senkapa malsaĝulo!
            
            (<i class="stage">Kurante kontraŭ la muron.</i>)
             Mi povus esti feliĉa... Ho, abomeninda
            friponaĵo! la feliĉo de mia vivo fripone, fripone forŝtelita!
            
            (<i class="stage">Li kuras furioze tien kaj reen.</i>)
             Mortigisto, rabisto per kanajlaj
            artifikaĵoj!... Li eĉ ne koleris. Eĉ unu penso pri malbeno ne estis
            en lia koro. Ho malnoblulo! nekomprenebla, ŝteliranta, abomeninda malnoblulo!
         </p>
         <p><i class="stage">Kosinsky eniras.</i></p>
         <p class="sp"><span class="speaker">Kosinsky</span>. ―
            Nu, hetmano, kie vi restas? Kion ĝi signifas? Kiel
            mi vidas, vi volas ankoraŭ pli longe resti.
         </p>
         <p class="sp"><span class="speaker">Moor</span>. ―
            Vigle! selu la ĉevalojn! Ankoraŭ antaŭ la malleviĝo de
            la suno ni devas esti trans la limo!
         </p>
         <p class="sp"><span class="speaker">Kosinsky</span>. ―
            Vi ŝercas.
         </p>
         <p class="sp"><span class="speaker">Moor</span>,
            <i class="stage">ordone</i>. ―
            Rapide, rapide! ne perdu multe da tempo, lasu
            ĉion! Kaj neniu okulo vin rimarku! 
            (<i class="stage">Kosinsky foriras.</i>)
            
            Moor — Mi forkuras de tiuj ĉi muroj. La plej malgranda prokrasto
            povus fari min furioza, kaj li ja estas filo de mia patro.
            
            
            
            
            
            
            
            
            
            Frato, frato! Vi faris el mi la plej malfeliĉan mizerulon en la
            mondo, mi vin neniam ofendis, — vi agis ne frate. Rikoltu la
            fruktojn de via malboneco en trankvileco, mia alestado plu ne
            venenos al vi la ĝuadon, — sed certe, ĝi estis ne frata ago.
            Mallumo estingu ĝin por ĉiam, kaj la morto ĝin ne reaperigu.
         </p>
         <p><i class="stage">Kosinsky eniras.</i></p>
         <p class="sp"><span class="speaker">Kosinsky</span>. ―
            La ĉevaloj staras selitaj, vi povas sidiĝi sur ilin
            kiam vi volas.
         </p>
         <p class="sp"><span class="speaker">Moor</span>. ―
            Trudanto, trudanto! kial tiel rapide? Ĉu mi jam neniam
            plu devas ŝin vidi?
         </p>
         <p class="sp"><span class="speaker">Kosinsky</span>. ―
            Mi tuj senbridigos, se vi tiel deziras; vi ordonis ja,
            ke mi rapidegu per kolo kaj kapo.
         </p>
         <p class="sp"><span class="speaker">Moor</span>. ―
            Ankoraŭ unu fojon! ankoraŭ unu adiaŭdiron! La
            venenon de tiu ĉi feliĉego mi devas elsorbi ĝis la fino, kaj poste
            atendu, Kosinsky, ankoraŭ dek minutojn — tie ĉe la korto de la
            kastelo — kaj poste ni forrajdos galope!
         </p>
      </div>
      <div class="@type">
         <h4 class="head">Sceno Kvara</h4>
         <p><i class="stage">En la ĝardeno.</i></p>
         <p class="stage">AMALIO.</p>
         <p class="sp"><span class="speaker">Amalio</span>. ―
            « Vi ploras, Amalio? » Kaj tion li diris per voĉo... per
            tia voĉo..., estis al mi, kvazaŭ la tuta naturo rejuniĝas, — la travivitaj
            printempoj de la amo remontriĝis ĉe tiu ĉi voĉo! La najtingalo
            kantis kiel tiam, — la floroj odoris kiel tiam, — kaj mi, ebria
            de feliĉo, alkroĉiĝis al lia kolo. Ha, malhonesta, malfidela koro!
            kiel vi volas beligi vian ĵurrompon! Ne, ne! for el mia animo, vi
            krima bildo! mi ne rompis mian ĵuron, vi, mia sola! For el mia
            animo, vi perfidaj, malpiaj, deziroj! en la koro, en kiu regas
            Karolo, neniu filo de la tero devas nesti. Sed kial mia animo tiel
            konstante, tiel kontraŭvole sin tiras al tiu fremdulo? Ĉu li ne
            
            
            
            
            estas tiel forte alforĝita al la bildo de mia sola? « Vi ploras,
            Amalio? » Ha, mi forkuros de li! mi forkuros! Neniam mia okulo
            vidu tiun fremdulon!
         </p>
         <p><i class="stage">Rabisto Moor malfermas la ĝardenan pordon.</i></p>
         <p class="sp"><span class="speaker">Amalio</span>,
            <i class="stage">kun eksalto</i>. ―
            Aŭskultu, aŭskultu! ĉu ne ekbruis la
            pordo? 
            (<i class="stage">Ŝi ekvidas Karolon kaj eksaltas.</i>)
             Li? kien? kio? jen io min
            alforĝis al la loko, ke mi ne povas forkuri! Ne forlasu min, Dio en
            ĉielo! Ne, vi ne elŝiros al mi mian Karolon! Mia animo ne havas
            spacon por du diaĵoj, kaj mi estas mortema knabino! 
            (<i class="stage">Ŝi elprenas
               la portreton de Karolo.</i>)
             Vi, mia Karolo, estu mia genio protektanta
            kontraŭ tiu ĉi fremdulo, la ruiniganto de mia amo! vin, vin mi
            rigardados sendeturne, — kaj for ĉiujn rigardojn irantajn al tiu.
            
            (<i class="stage">Ŝi sidas mute, rigide fiksinte la rigardon sur la portreto.</i>)
            
         </p>
         <p class="sp"><span class="speaker">Moor</span>. ―
            Vi estas ĉi tie, afabla fraŭlino? kaj malĝoja? kaj larmo
            sur tiu ĉi pentraĵo? 
            (<i class="stage">Amalio nenion respondas.</i>)
             Kaj kiu estas la
            feliĉulo, pro kiu la okulo de anĝelo arĝentiĝas? Ĉu ankaŭ al mi
            estas permesite tiun sanktigitan... 
            (<i class="stage">Li volas rigardi la portreton </i>)
            
         </p>
         <p class="sp"><span class="speaker">Amalio</span>. ―
            Ne, jes, ne!
            
            Moor, resaltante, — Ha! kaj ĉu li meritas tiun adoradon? ĉu li
            meritas? 
         </p>
         <p class="sp"><span class="speaker">Amalio</span>. ―
            Ho, se vi lin konus!
         </p>
         <p class="sp"><span class="speaker">Moor</span>. ―
            Mi lin envius!
         </p>
         <p class="sp"><span class="speaker">Amalio</span>. ―
            Vi lin adorus, vi volas diri.
         </p>
         <p class="sp"><span class="speaker">Moor</span>. ―
            Ha!
         </p>
         <p class="sp"><span class="speaker">Amalio</span>. ―
            Ho, vi lin tiel amus! estis tiom multe, tiom, multe
            en lia vizaĝo, en liaj okuloj, en la tono de lia voĉo — io, kio similas
            vin, kion mi tiel amas...
            
            
            <p class="sp"><span class="speaker">Moor</span>,
               
               (<i class="stage">rigardas al la tero.</i>)
               
            </p>
            
            
            
            <p class="sp"><span class="speaker">Amalio</span>. ―
               Ĉi tie, kie vi staras, li staris mil fojojn, kaj apud li
               staris tiu, kiu ĉe li forgesadis ĉielon kaj teron. Ĉi tie lia okulo
               vagadis super la bela ĉirkaŭaĵo, — kaj tiu ĉi lasta kvazaŭ sentis la
               grandan rekompencantan rigardon kaj plibeliĝadis sub la 
            </p>
            
            
            
            
            
            
            
            
            
            
            kontenteco de sia majstra ornamo. Ĉi tie per sia ĉiela muziko li
            malliberigadis la aerajn aŭskultantojn; ĉi tie de tiu ĉi arbetaĵo li
            deŝiradis rozojn, kaj li deŝiradis la rozojn por mi, — ĉi tie, ĉi tie li
            ĉirkaŭprenadis mian kolon, lia buŝo brulis sur mia, kaj la floroj
            volonte mortadis sub la paŝoj de la amantoj.
         </p>
         <p class="sp"><span class="speaker">Moor</span>. ―
            Ĉu li plu ne ekzistas?
         </p>
         <p class="sp"><span class="speaker">Amalio</span>. ―
            Li veturas sur malkvietaj maroj — la amo de Amalio
            veturas kun li; li vagas tra senvojaj sablaj dezertoj — la amo de
            Amalio verdigas sub li la brulan sablon kaj florigas la sovaĝajn
            kreskaĵojn; la suda suno bruligas lian nudan kapon, norda neĝo
            glaciigas liajn piedojn, sovaĝa hajlo flugas kontraŭ liajn tempiojn,
            kaj la amo de Amalio lulas lin en la ventegoj; maroj, montoj
            kaj horizontoj estas inter la amantoj, sed la animoj elŝiriĝas el la
            polva malliberejo kaj renkontiĝas en la paradizo de la amo.
            Ŝajnas al mi, ke vi estas malĝoja, sinjoro grafo?
         </p>
         <p class="sp"><span class="speaker">Moor</span>. ―
            La vortoj de amo revivigas ankaŭ mian amon.
         </p>
         <p class="sp"><span class="speaker">Amalio</span>,
            <i class="stage">paliĝante</i>. ―
            Kio? Vi amas alian? — Ve al mi! kion mi
            diris!
         </p>
         <p class="sp"><span class="speaker">Moor</span>. ―
            Ŝi pensis, ke mi estas mortinta, kaj ŝi restis fidela al
            la mortinto, — ŝi aŭdis, ke mi vivas, kaj ŝi oferis al mi kronon de
            sanktulino. Ŝi pensas, ke mi vagas en dezertoj en granda mizero,
            kaj ŝia amo flugas al mi tra dezertoj kaj mizero. Ankaŭ ŝi estas
            nomata Amalio, kiel vi, afabla fraŭlino.
         </p>
         <p class="sp"><span class="speaker">Amalio</span>. ―
            Kiel mi envias vian Amalion!
         </p>
         <p class="sp"><span class="speaker">Moor</span>. ―
            Ho, ŝi estas malfeliĉa knabino; ŝi havas amon por persono,
            kiu estas pereinta, kaj tiu amo neniam estos rekompencita.
         </p>
         <p class="sp"><span class="speaker">Amalio</span>. ―
            Ne, en la ĉielo ĝi estos rekompencita. Ĉu oni ne
            diras, ke ekzistas pli bona mondo, kie la malĝojaj ekĝojos kaj la
            amantoj sin denove rekonos?
         </p>
         <p class="sp"><span class="speaker">Moor</span>. ―
            Jes, mondo, en kiu la vualoj defalos kaj la amo terure
            denove renkontiĝos. — Eterneco estas ĝia nomo... mia Amalio
            estas malfeliĉa knabino.
         </p>
         <p class="sp"><span class="speaker">Amalio</span>. ―
            Malfeliĉa, kaj vin ami!
         </p>
         <p class="sp"><span class="speaker">Moor</span>. ―
            Malfeliĉa, ĉar ŝi min amas! Kio, se mi estus mortigisto?
            Kio, mia fraŭlino, se via amato por ĉiu kiso povus kalkuli
            al vi unu mortigon? Ve al mia Amalio! ŝi estas malfeliĉa knabino.
         </p>
         <p class="sp"><span class="speaker">Amalio</span>,
            <i class="stage">kun ĝojo</i>. ―
            Ha, kia feliĉa knabino mi estas! Mia sole
            amata estas rebrilo de la Dieco, kaj la Dieco estas amo kaj kompato!
            Eĉ muŝon li ne povis vidi suferi! Lia animo estas tiel malproksima
            de ia sanga penso, kiel malproksima estas la sudo de la
            nordo.
         </p>
         <p><i class="stage">Moor rapide sin deturnas al arbetaĵo kaj rigardas rigide la ĉirkaŭaĵon.</i></p>
         <p class="sp"><span class="speaker">Amalio</span>,
            <i class="stage">kantas kaj ludas sur liuto.</i><center class="lg"><span class="l">Ĉu Hektoro volas senrevene</span><br><span class="l">Iri tien, kie kolerplene</span><br><span class="l">Pro Patroklo buĉas la venĝanto?</span><br><span class="l">Kiu do instruos vian filon</span><br><span class="l">Timi diojn, uzi batalilon,</span><br><span class="l">Se por ĉiam, kovros vin la Ksanto?</span><br></center>
         </p>
         <p class="sp"><span class="speaker">Moor</span>,
            <i class="stage">silente prenas la liuton kaj ludas.</i><center class="lg"><span class="l">Karulin', haltigu vian ploron!</span><br><span class="l">Al batalo lasu for Hektoron...</span><br></center>
         </p>
         <p><i class="stage">Li forĵetas la liuton kaj forkuras.</i></p>
      </div>
      <div class="@type">
         <h4 class="head">Sceno Kvina</h4>
         <p class="stage"><strong>Proksima arbaro. Nokto. Malnova ruina kastelo en la mezo.</strong></p>
         <p class="stage">La RABISTA BANDO kuŝas sur la tero.</p>
         <p><i class="stage">La rabistoj kantas.</i></p>
         <center class="lg"><span class="l">Ŝtelo, buĉ', adulto, rabo —</span><br><span class="l">Ĝi por ni nur ludo estas.</span><br><span class="l">Morgaŭ pendos ni ĉe l' trabo,</span><br><span class="l">Tial nun ni gaje festas.</span><br></center>
         <center class="lg"><span class="l">Liberan vivon havas ni,</span><br><span class="l">Plezuran kaj sen mastro;</span><br><span class="l">En la arbaro noktas ni,</span><br><span class="l">Ĉe neĝ' kaj vent' laboras ni,</span><br><span class="l">Lun' estas nia astro.</span><br><span class="l">Kaj nin protektas Merkuri',</span><br><span class="l">Plej sprita kaj plej lerta di'.</span><br></center>
         <center class="lg"><span class="l">Jen ĉe la pastro gastas ni,</span><br><span class="l">Jen ĉe riĉul' alia.</span><br><span class="l">Kaj zorgon pri la plu kaj pli</span><br><span class="l">Ni lasas jam al Dio.</span><br></center>
         <center class="lg"><span class="l">Kaj kiam ni per vina ban'</span><br><span class="l">La gorĝon refreŝigas,</span><br><span class="l">Fortiĝas tiam nia man'</span><br><span class="l">Kaj kun sinjoro la Satan'</span><br><span class="l">Ni nin fratece ligas.</span><br></center>
         <center class="lg"><span class="l">Se krias patroj kun malben',</span><br><span class="l">Patrinoj helpon vokas</span><br><span class="l">Kaj falas fianĉin' en sven' —</span><br><span class="l">Ni ĝuas kaj ni mokas.</span><br></center>
         <center class="lg"><span class="l">Ha, kiam ili sub tranĉil'</span><br><span class="l">En konvulsi' ĵetiĝas,</span><br><span class="l">Al ni ekĝojas la pupil'</span><br><span class="l">Kaj la orel' raviĝas.</span><br></center>
         <center class="lg"><span class="l">Kaj kiam venas morta hor',</span><br><span class="l">Diablo nin ektiras,  —</span><br><span class="l">Pagita estas jam labor',</span><br><span class="l">Ni niajn plandojn ŝmiras.</span><br><span class="l">Ni glutas bone el la vin'</span><br><span class="l">Kaj flugas alten al la fin'.</span><br></center>
         <p class="sp"><span class="speaker">Schweizer</span>. ―
            Fariĝas jam nokto, kaj la hetmano ankoraŭ ne
            revenis!
         </p>
         <p class="sp"><span class="speaker">Razmann</span>. ―
            Kaj tamen li promesis reveni al ni akurate je la oka
            horo.
         </p>
         <p class="sp"><span class="speaker">Schweizer</span>. ―
            Se fariĝis al li io malbona — ho, kamaradoj! tiam
            ni faru grandan brulon kaj ni mortigu eĉ la suĉinfanojn.
         </p>
         <p class="sp"><span class="speaker">Spiegelberg</span>,
            <i class="stage">fortiras Razmannon flanken</i>. ―
            Por unu vorto,
            Razmann!
         </p>
         <p class="sp"><span class="speaker">Schwarz</span>,
            <i class="stage">al Grimm</i>. ―
            Ĉu ne estus bone starigi ĉirkaŭe spionojn?
         </p>
         <p class="sp"><span class="speaker">Grimm</span>. ―
            Lasu lin trankvila! Li faros tie tian kapton, ke ni ĉiuj
            devos honti.
         </p>
         <p class="sp"><span class="speaker">Schweizer</span>. ―
            Ne tien vi trafis, al la diablo! Li ne foriris de ni
            kun mieno de persono, kiu intencas ian friponaĵon. Ĉu vi forgesis,
            kion li diris, kondukante nin tra la erikejo? « Kiu ŝtelos tie ĉi eĉ
            unu rapon, kaj mi tion ĉi ekscios, tiu lasos ĉi tie sian kapon, tiel
            certe, kiel mia nomo estas Moor ». Ne estas al ni permesite
            rabi.
         </p>
         <p class="sp"><span class="speaker">Razmann</span>,
            <i class="stage">mallaŭte al Spiegelberg</i>. ―
            Kion vi celas? parolu pli
            klare! 
         </p>
         <p class="sp"><span class="speaker">Spiegelberg</span>. ―
            Ts! ts! Mi ne scias, kian komprenon vi aŭ mi
            havas pri la libereco, se ni trenas veturilon kiel bovoj kaj ĉe tio ni
            multe deklamas pri sendependeco. Tio ĉi al mi ne plaĉas.
         </p>
         <p class="sp"><span class="speaker">Schweizer</span>,
            <i class="stage">al Grimm</i>. ―
            Pri kio tiu venta kapo sekretas?
         </p>
         <p class="sp"><span class="speaker">Razmann</span>,
            <i class="stage">mallaŭte al Spiegelberg</i>. ―
            Vi parolas pri la hetmano?
         </p>
         <p class="sp"><span class="speaker">Spiegelberg</span>. ―
            Silentu do, silentu! Li ja havas siajn orelojn
            inter ni! Hetmano, vi diras? Kiu faris lin hetmano super ni? Ĉu li
            ne uzurpis tiun titolon, kiu laŭ rajto apartenis al mi? Kiel? ĉu por
            tio ni konstante riskas nian vivon, suferas ĉiujn hipoĥondriajn
            kapricojn de la sorto, por ke ni fine nomu nin feliĉaj, ke ni estas
            servutuloj de sklavo? servutuloj, kiam ni povas esti princoj? Per
            Dio, Razmann, ĉi tio neniam plaĉis al mi.
         </p>
         <p class="sp"><span class="speaker">Schweizer</span>,
            <i class="stage">al la aliaj</i>. ―
            Jes, jes, vi estas la vera heroo! Por
            dispremi ranojn per ŝtonoj! Jam la sono de lia nazo, kiam li ĝin
            purigas, povus peli homojn tra trueton de kudrilo.
         </p>
         <p class="sp"><span class="speaker">Spiegelberg</span>,
            <i class="stage">al Razmann</i>. ―
            Jes, kaj jam en la daŭro de tutaj
            jaroj mi pensas pri tio: oni devas aranĝi ĉion alie. Razmann, se vi
            estas tia, kian mi ĉiam prezentis vin al mi... Razmann! Li forestas,
            oni preskaŭ estas konvinkitaj, ke li pereis. Razmann, ŝajnas al
            mi, ke nun batas lia nigra horo.... Kiel? vi eĉ ne ruĝetiĝas, kiam la
            sonorilo sonoras la liberecon? Vi ne havas eĉ tiom da kuraĝo, por
            kompreni kuraĝan aludon?
         </p>
         <p class="sp"><span class="speaker">Razmann</span>. ―
            Ha, satano! kien vi implikas mian animon?
         </p>
         <p class="sp"><span class="speaker">Spiegelberg</span>. ―
            La hoketo kaptis? Bone, tiam sekvu min! Mi
            notis al mi, kien li iris. Venu! Du pistoloj ordinare ne maltrafas,
            — kaj tiamaniere ni estos la unuaj, kiuj sufokis la infanon. (Li
            volas lin fortiri.')
         </p>
         <p class="sp"><span class="speaker">Schweizer</span>,
            <i class="stage">furioze eltiras sian tranĉilon</i>. ―
            Ha, kanajlo! Vi
            rememorigas al mi nun ĝuste la Bohemajn arbarojn! Ĉu ne vi estis la
            timemulo, kiu komencis kuri, kiam ni diris, ke la malamiko
            venas! Tiam mi ĵuris per mia animo.... Pereu, kaŝmortigisto! 
            (<i class="stage">Li
               trapikas lin per la tranĉilo.</i>)
            
         </p>
         <p class="sp"><span class="speaker">Rabistoj</span>,
            <i class="stage">tumulte</i>. ―
            Mortigo! mortigo! Schweizer, Spiegelberg!
            Disigu ilin!
         </p>
         <p class="sp"><span class="speaker">Schweizer</span>,
            <i class="stage">ĵetante sian tranĉilon sur la kadavron</i>. ―
            Jen! kaj
            tiel forrampu via fianimo!... Trankvile, kamaradoj, la mizeraĵo
            vin ne ekscitu. Tiu ĉi besto ĉiam estis venena kontraŭ la hetmano,
            kaj ĝi ne havis eĉ unu cikatron sur sia tuta haŭto. Ankoraŭ unu
            fojon, estu kontentaj. Ha, tiu hundo! De malantaŭe li volas
            malhonore mortigi homojn? virojn mortigi de malantaŭe! Ĉu por tio la
            konstanta ŝvito lavadis niajn vangojn, ke ni malaperu el la mondo
            kiel mizeraj friponoj? Ha, vi kanajlo! Ĉu por tio ni faradis al ni
            litojn sub fajro kaj fumo, ke ni fine kadavriĝu kiel ratoj?
         </p>
         <p class="sp"><span class="speaker">Grimm</span>. ―
            Sed pro la diablo, kamarado, kio estis inter vi? La
            hetmano furioziĝos. 
         </p>
         <p class="sp"><span class="speaker">Schweizer</span>. ―
            Pri tio vi min lasu zorgi. 
            (<i class="stage">Al Razmann.</i>)
             Kaj vi,
            senkonscienca, vi estis lia helpanto, vi! For de miaj okuloj!
            
            
            
            
            Schufterle ankaŭ tiel faris; sed por tio li nun pendas ja en Svisujo, kiel
            mia hetmano al li profetis... 
            (<i class="stage">Oni pafas.</i>)
            
         </p>
         <p class="sp"><span class="speaker">Schwarz</span>,
            <i class="stage">eksaltante</i>. ―
            Aŭskultu, ekpafo de pistolo! 
            (<i class="stage">Oni pafas
               denove.</i>)
             Ankoraŭ unu! Ho, ho! la hetmano!
         </p>
         <p class="sp"><span class="speaker">Grimm</span>. ―
            Paciencon! Li devas pafi trian fojon! 
            (<i class="stage">Oni aŭdas ankoraŭ
               unu pafon.</i>)
            
         </p>
         <p class="sp"><span class="speaker">Schwarz</span>. ―
            Ĝi estas li, li! Foriĝu, Schweizer, — ni respondu al
            li! 
            (<i class="stage">Ili pafas.</i>)
            
         </p>
         <p><i class="stage">Moor kaj Kosinsky aperas.</i></p>
         <p class="sp"><span class="speaker">Schweizer</span>,
            <i class="stage">irante renkonte al li</i>. ―
            Bonvenon al vi, mia
            hetmano! Dum vi forestis, mi estis iom malmodesta. 
            (<i class="stage">Li kondukas
               lin al la kadavro.</i>)
             Estu vi juĝanto inter mi kaj ĉi tiu — de
            malantaŭe li volis vin mortigi.
         </p>
         <p class="sp"><span class="speaker">Rabistoj</span>,
            <i class="stage">konsternite</i>. ―
            Kio? la hetmanon?
         </p>
         <p class="sp"><span class="speaker">Moor</span>,
            <i class="stage">kun rigardo fiksita ekkrias ekscitite</i>. ―
            Ho, nekomprenebla
            fingro de la venĝema Nemezo! Ĉu ne li estis tiu, kiu forlogis min
            per sia sirena kanto? Dediĉu tiun ĉi tranĉilon al la malluma
            venĝantino! ne vi tion ĉi faris, Schweizer!
         </p>
         <p class="sp"><span class="speaker">Schweizer</span>. ―
            Per Dio! mi tion ĉi faris, kaj per la diablo, ĝi ne
            estas la plej malbona, kion mi faris en mia vivo. 
            (<i class="stage">Li foriras
               malkontenta.</i>)
             
         </p>
         <p class="sp"><span class="speaker">Moor</span>,
            <i class="stage">meditante</i>. ―
            Mi komprenas, reganto en la ĉielo, mi komprenas...
            la folioj defalas de la arboj... kaj mia aŭtuno venis...
            forigu lin de miaj okuloj! 
            (<i class="stage">Oni forportas la kadavron de Spiegelberg.</i>)
            
         </p>
         <p class="sp"><span class="speaker">Grimm</span>. ―
            Ordonu al ni, hetmano, kion ni faru plu?
         </p>
         <p class="sp"><span class="speaker">Moor</span>. ―
            Baldaŭ... baldaŭ ĉio estos plenumita.... Donu al mi
            mian liuton! Mi perdis min mem de la tempo, kiam mi tie estis.
            Mian liuton, mi diras, — mi devas reluli min al mia antaŭa forto.
            Lasu min sola!
         </p>
         <p class="sp"><span class="speaker">Rabistoj</span>. ―
            Estas jam noktomezo, hetmano.
         </p>
         <p class="sp"><span class="speaker">Moor</span>. ―
            Tamen ĝi estis nur la larmoj en la teatro, — la Roman
            
            
            
            kanton mi devas aŭdi, por ke mia dormanta genio denove vekiĝu.
            Mian liuton! Noktomezo, vi diras?
         </p>
         <p class="sp"><span class="speaker">Schwarz</span>. ―
            Ĝi jam pasis. Kiel plumbo la dormo nin premas.
            Jam de tri tagoj ni ne fermis okulon.
         </p>
         <p class="sp"><span class="speaker">Moor</span>. ―
            Ĉu la balzama dormo falas ankaŭ sur la okulojn de
            kanajloj? Kial al mi ĝi ne venas? Mi neniam estis malkuraĝulo aŭ
            malbonulo... Iru dormi, morgaŭ matene ni iros pluen.
         </p>
         <p class="sp"><span class="speaker">Rabistoj</span>. ―
            Bonan nokton, hetmano. 
            (<i class="stage">Ili kuŝiĝas sur la teron kaj
               ekdormas.</i>)
            
         </p>
         <p><i class="stage">Profunda silento. Moor prenas la liuton kaj ludas.</i></p>
         <div class="@type">
            <h3 class="head">Bruto</h3>
            <center class="lg"><span class="l">Mi salutas vin, ho paca tero!</span><br><span class="l">Nun akceptu lastan la Romanon!</span><br><span class="l">De Philippi de l' batalinfero</span><br><span class="l">Mi al vi etendas mian manon.</span><br><span class="l">Decidiĝis, Romo, via sorto,</span><br><span class="l">De l' patruj' pereis la espero!</span><br><span class="l">Mi nun frapas al la pord' de l' morto,</span><br><span class="l">Mi jam ĉion perdis sur la tero!</span><br></center>
            <h3 class="head">Cezaro</h3>
            <center class="lg"><span class="l">Kiu tie vagas, fierulo,</span><br><span class="l">Kvazaŭ hom' neniam kliniĝinta?</span><br><span class="l">He, se min ne trompas la okulo,</span><br><span class="l">Estas ĝi Romano ĵus mortinta! </span><br><span class="l">Tiberan', de kie vi nun venas?</span><br><span class="l">Ĉu la granda urb' ankoraŭ staras?</span><br><span class="l">Ĉu ĝi bone sin ankoraŭ tenas,</span><br><span class="l">Dum en ĝi neniu nun cezaras?</span><br></center>
            <h3 class="head">Bruto</h3>
            <center class="lg"><span class="l">Ha, vi kun dudektriobla vundo!</span><br><span class="l">Kiu vin elvokis el sub tero?</span><br><span class="l">Paŝu for al Orko la profunda,</span><br><span class="l">Ne triumfu nune kun fiero!</span><br><span class="l">Lastan sangon de libera homo</span><br><span class="l">Ĉe Philippi sorbis nun la tero;</span><br><span class="l">Super mia ĉerk' pereas Romo,</span><br><span class="l">Min Minoso prenos — vin rivero.</span><br></center>
            <h3 class="head">Cezaro</h3>
            <center class="lg"><span class="l">Morta bato de la glav' de Bruto!</span><br><span class="l">Ankaŭ vi, ho Bruto, filo mia!</span><br><span class="l">Vi mortigis patron! Tero tuta</span><br><span class="l">Estus ja post mi heredo via!</span><br><span class="l">Vi atingis la plej grandan gloron,</span><br><span class="l">Kiam vi trapikis patran koron.</span><br><span class="l">Nun min jam nenio plu turmentos;</span><br><span class="l">Mi returne iros kaj silentos.</span><br></center>
            <h3 class="head">Bruto</h3>
            <center class="lg"><span class="l">Patro, haltu! Sur la tuta tero</span><br><span class="l">Mi nur unu solan homon konis</span><br><span class="l">Kun al vi simila karaktero —</span><br><span class="l">Vi al li la nomon filo donis.</span><br><span class="l">Nur Cezaro Romon ruinigus</span><br><span class="l">Kaj Cezaron Bruto nur mortigus.</span><br><span class="l">Ambaŭ kune vivi ni ne povas!</span><br><span class="l">Vi maldekstren — mi min dekstren ŝovas.</span><br></center>
         </div>
         <p><i class="stage">Li formetas la liuton kaj marŝas tien kaj reen, profunde meditante.</i></p>
         <p class="sp">Kiu povus al mi garantii? Ĉio estas tiel malluma... konfuzaj
            labirintoj... nenia eliro, nenia gvida stelo... se ĉio finiĝas kune kun
            la lasta ekspiro, finiĝas, kiel sengusta ludo de marionetoj?... Sed
            por kio tiu senmezura celado al feliĉo? Por kio la idealo de neatingita
            perfekteco? la prokrastado de neefektivigitaj planoj? Se la
            mizera ekpremo de tiu ĉi mizera objekto 
            (<i class="stage">li tenas la pistolon antaŭ
               la vizaĝo</i>)
             egaligas la saĝulon al la malsaĝulo, la kuraĝulon al la
            malkuraĝulo, la noblulon al la fripono? Ekzistas ja tia dia harmonio
            en la senanima naturo, kial do ekzistus tiu dissonado en la
            naturo prudenta? Ne, ne! ekzistas io pli, ĉar mi ne estis ankoraŭ
            feliĉa.
            <p class="p">Ĉu vi pensas, ke mi tremos? Spiritoj de miaj mortigitoj! mi ne
               tremos. 
               (<i class="stage">Forte tremante.</i>)
                Via korprema antaŭmorta kriado, via
               sufokiĝe nigra vizaĝo, viaj terure dismalfermitaj vundoj estas ja
               nur ĉeneroj de nerompebla ĉeno de la sorto kaj estas en dependeco
               de miaj senlaboraj vesperoj, de la kapricoj de miaj infanistinoj kaj
               edukantoj, de la temperamento de mia patro, de la sango de mia
               patrino. 
               (<i class="stage">Kun pli forta tremado.</i>)
                Kial mia Perillo faris el mi
               bovon, en kies ardanta ventro la homeco rostiĝas?
            </p>
            <p class="p">
               (<i class="stage">Almetante la pistolon.</i>)
                Tempo kaj eterneco — alforĝitaj al si
               reciproke en la daŭro de unu momento! Terura ŝlosilo, kiu fermas
               post mi la malliberejon de la vivo kaj malfermas antaŭ mi la
               loĝejon de la eterna nokto, — diru al mi, ho diru al mi, kien, kien
               vi min kondukos? Fremda, neniam travojaĝita lando! Rigardu, la
               homeco falas senforte sub tiu ĉi bildo, la streĉeco de la surtera
               vivo malaperas, kaj la fantazio, la petolema simio de la sentoj,
               trompas nian kredemecon per iaj strangaj fantomoj.... Ne, ne!
               Viro ne devas ŝanceliĝi! Estu kiel vi volas, vi sennoma transaĵo,
               — nur tiu ĉi mia « mem » restu al mi fidela. Estu kiel vi volas, se
               mi nur kunprenos kun mi mian « mi ». Eksteraĵo estas nur la ŝelo
               de homo — mi mem estas mia ĉielo kaj mia infero.
            </p>
            <p class="p">Se vi lasos al mi por mi sola ian cindrigitan parteton de la
               mondo, kiun vi forpelis de viaj okuloj kaj kie mi havos nur solecan
               nokton kaj eternan dezerton, mi tiam la silentan dezerton
               loĝatigos per miaj fantazioj, kaj la eterneco donus al mi sufiĉe da
               tempo, por analizadi la konfuzitan bildon de la universala mizero.
               Aŭ eble vi volas, per ĉiam novaj naskiĝoj kaj ĉiam novaj lokoj de
               mizero, ŝtupon post ŝtupo konduki min al la neniiĝo? Ĉu la fadenojn
               de la vivo, teksitajn por mi en la transa vivo, mi ne povas tiel
               facile disŝiri, kiel ĉi tiun? Vi povas fari min nenio, sed tiun ĉi
               liberecon vi ne povas forpreni de mi. 
               (<i class="stage">Li ŝargas la pistolon. Subite
                  li haltas.</i>)
                Sed ĉu mi devas morti pro timo de turmenta vivo? Ne,
               mi ĝin suferos! 
               (<i class="stage">Li forĵetas la pistolon.</i>)
                La turmento rompiĝu sur
               
               
               
               
               mia fiereco! Mi eltenos ĝis la fino. 
               (<i class="stage">Fariĝas ĉiam pli mallume.</i>)
               
            </p>
         </p>
         <p><i class="stage">Hermano venas el post la arboj.</i></p>
         <p class="sp"><span class="speaker">Hermano</span>. ―
            Aŭskultu, aŭskultu! terure krias la noktuo... tie en
            la vilaĝo batas la dekdua horo.... Bone, bone, la krimularo dormas,
            en tiu ĉi sovaĝa loko neniu subaŭskultas. 
            (<i class="stage">Li aliras al la ruina
               kastelo kaj frapas.</i>)
             Venu supren, mizerulo, loĝanto de la turo!
            Via manĝo estas pretigita.
         </p>
         <p class="sp"><span class="speaker">Moor</span>,
            <i class="stage">senbrue repaŝante</i>. ―
            Kion tio ĉi signifas?
            
            Voĉo, el la kastelo. — Kiu frapas? He? Ĉu ĝi estas vi, Hermano.
            mia korvo?
         </p>
         <p class="sp"><span class="speaker">Hermano</span>. ―
            Estas mi, Hermano, via korvo. Leviĝu supren al la
            krado kaj manĝu. 
            (<i class="stage">Strigoj krias.</i>)
             Terure trilas viaj dormokamaradoj,
            maljunulo. Ĉu bongusta?
         </p>
         <p class="sp"><span class="speaker">Voĉo</span>. ―
            Mi estis tre malsata. Mi dankas vin, korvo, por la pano en
            la dezerto! Kaj kiel fartas mia kara infano, Hermano?
         </p>
         <p class="sp"><span class="speaker">Hermano</span>. ―
            Silentu!... Aŭskultu, ia bruo kvazaŭ de ronkantoj!
            Ĉu vi nenion aŭdas?
         </p>
         <p class="sp"><span class="speaker">Voĉo</span>. ―
            Kiel? Ĉu vi ion aŭdas?
         </p>
         <p class="sp"><span class="speaker">Hermano</span>. ―
            La ĝemantan sonon de la vento tra la fendoj de la
            turo — nokta muziko, de kiu frapas la dentoj kaj la ungoj bluiĝas.
            Aŭskultu, ankoraŭ unu fojon! Ĉiam ŝajnas al mi, kvazaŭ mi aŭdas
            ronkadon. Vi havas gastojn, maljunulo... Hu, hu, hu!
         </p>
         <p class="sp"><span class="speaker">Voĉo</span>. ―
            Ĉu vi ion vidas?
         </p>
         <p class="sp"><span class="speaker">Hermano</span>. ―
            Adiaŭ, adiaŭ! Terura estas tiu ĉi loko. Malleviĝu
            en vian kelon. Supre estas via helpanto, via venĝanto.... Malbenita
            filo! 
            (<i class="stage">Li volas forkuri.</i>)
            
         </p>
         <p class="sp"><span class="speaker">Moor</span>,
            <i class="stage">elirante kontraŭ lin</i>. ―
            Haltu!
         </p>
         <p class="sp"><span class="speaker">Hermano</span>,
            <i class="stage">kriante</i>. ―
            Ho ve!
         </p>
         <p class="sp"><span class="speaker">Moor</span>. ―
            Haltu, mi diras!
         </p>
         <p class="sp"><span class="speaker">Hermano</span>. ―
            Ho ve! ho ve! ho ve! Nun ĉio estas malkaŝita!
         </p>
         <p class="sp"><span class="speaker">Moor</span>. ―
            Haltu! Parolu! Kiu vi estas? Kion vi tie ĉi faras?
            Parolu!
         </p>
         <p class="sp"><span class="speaker">Hermano</span>. ―
            Kompatu, ho kompatu, granda sinjoro! Nur unu
            vorton aŭskultu, antaŭ ol vi min pereigos.
         </p>
         <p class="sp"><span class="speaker">Moor</span>,
            <i class="stage">eltirante la spadon</i>. ―
            Kion mi aŭdos?
         </p>
         <p class="sp"><span class="speaker">Hermano</span>. ―
            Estas vero, ke vi ĝin malpermesis al mi sub minaco
            de morto... sed mi ne povis alie, mi ne kuraĝis alie... en la ĉielo
            estas Dio... tie estas via propra patro... mi bedaŭris lin.... Mortigu
            min!
         </p>
         <p class="sp"><span class="speaker">Moor</span>. ―
            Tie ĉi estas ia kaŝita afero. Diru ĉion! parolu! Mi volas
            ĉion scii.
         </p>
         <p class="sp"><span class="speaker">Voĉo</span>,
            <i class="stage">el la kastelo</i>. ―
            Ho ve! ho ve! Ĉu ĝi estas vi, Hermano,
            kiu tie parolas? Kun kiu vi parolas, Hermano?
         </p>
         <p class="sp"><span class="speaker">Moor</span>. ―
            Malsupre ankoraŭ iu estas! Kio tie ĉi fariĝas? 
            (<i class="stage">Li
               alkuras al la turo.</i>)
             Ĉu ĝi estas malliberulo, kiun la homoj
            forpuŝis? Mi deprenos liajn ĉenojn. Voĉo! ankoraŭ unu fojon! Kie
            estas la pordo?
         </p>
         <p class="sp"><span class="speaker">Hermano</span>. ―
            Ho kompatu, sinjoro, ne iru pluen, sinjoro! pro
            kompato foriru de ĉi tie! 
            (<i class="stage">Baras al li la vojon.</i>)
            
         </p>
         <p class="sp"><span class="speaker">Moor</span>. ―
            Enŝlosita per kvar seruroj! For de ĉi tie! Ĝi devas
            klariĝi. Nun la unuan fojon donu al mi vian helpon, ŝtelado! 
            (<i class="stage">Li
               prenas serurrompilojn kaj malŝlosas la pordon. El la profundaĵo eliras
               maljunulo malgrasa kiel skeleto.</i>)
            
         </p>
         <p class="sp"><span class="speaker">Maljunulo</span>. ―
            Kompatu mizerulon! Kompatu!
         </p>
         <p class="sp"><span class="speaker">Moor</span>,
            <i class="stage">resaltas kun teruro</i>. ―
            Ĝi estas la voĉo de mia patro!
         </p>
         <p class="sp"><span class="speaker">Maljuna Moor</span>. ―
            Mi dankas vin, ho Dio! Venis la horo de la
            liberiĝo.
         </p>
         <p class="sp"><span class="speaker">Moor</span>. ―
            Spirito de la maljuna Moor! kio maltrankviligis vin en
            via tombo? Ĉu vi kuntrenis kun vi en tiun mondon ian pekon, kiu
            baras al vi la eniron en la paradizon? Mi lasos fari mesojn, por
            venigi la vagantan spiriton en ĝian hejmon. Ĉu vi enfosis sub la
            teron la monon de vidvinoj kaj orfoj, kaj tio ĉi devigas vin ĝemante
            kuradi en la noktomeza horo? Mi elŝiros la subteran trezoron el la
            ungegoj de la sorĉa drako, se li eĉ kraĉos sur min milojn da ruĝaj
            
            
            
            
            flamoj kaj elmetos siajn akrajn dentojn kontraŭ mian spadon. Aŭ
            eble vi venas, por doni al miaj demandoj solvon pri la enigmoj de
            la eterneco? Parolu, parolu! Mi ne estas homo de pala timo.
         </p>
         <p class="sp"><span class="speaker">Maljuna Moor</span>. ―
            Mi ne estas spirito. Palpu min, mi vivas, ho
            per mizera, kompatinda vivo!
         </p>
         <p class="sp"><span class="speaker">Moor</span>. ―
            Kiel? vi ne estis enterigita?
         </p>
         <p class="sp"><span class="speaker">Maljuna Moor</span>. ―
            Mi estis enterigita, — tio estas: malviva hundo
            kuŝas en la tombo de miaj patroj, kaj mi — jam tri plenajn
            monatojn mi turmentiĝas en tiu ĉi malluma subtera arkaĵo, neniu
            radio al mi lumas, neniu varma aereto blovas sur min, neniu amiko
            min vizitas, nur sovaĝaj korvoj ĉi tie krias kaj noktomezaj gufoj.
         </p>
         <p class="sp"><span class="speaker">Moor</span>. ―
            Ĉielo kaj tero! Kiu tion ĉi faris?
         </p>
         <p class="sp"><span class="speaker">Maljuna Moor</span>. ―
            Ne malbenu lin! Tion ĉi faris mia filo Francisko.
         </p>
         <p class="sp"><span class="speaker">Moor</span>. ―
            Francisko? Francisko? Ho eterna ĥaoso!
         </p>
         <p class="sp"><span class="speaker">Maljuna Moor</span>. ―
            Se vi estas homo kaj vi havas homan koron, vi
            savinto, kiun mi ne konas, tiam aŭdu la mizeregon de patro,
            preparitan al li de liaj filoj. En la daŭro de tri monatoj mi ploradis
            ĝin al la surdaj ŝtonaj muroj, sed nur eĥo senanima resonadis
            miajn plendojn. Tial, se vi estas homo kaj vi havas homan
            koron..
         </p>
         <p class="sp"><span class="speaker">Moor</span>. ―
            Tiu ĉi voko povus eĉ sovaĝajn bestojn eligi el iliaj
            nestoj.
         </p>
         <p class="sp"><span class="speaker">Maljuna Moor</span>. ―
            Mi kuŝis malsana sur mia lito, mi apenaŭ
            komencis ricevadi denove kelkajn fortojn post malfacila malsano,
            kiam oni alkondukis al mi homon, kiu diris al mi, ke mia unuenaskita
            filo mortis en batalo, kaj li alportis kun si glavon, kolorigitan
            per la sango de mia filo, kaj lian lastan adiaŭdiron, kaj li
            diris, ke mia malbeno enpelis lin en batalon, morton kaj malesperon.
         </p>
         <p class="sp"><span class="speaker">Moor</span>,
            <i class="stage">ekscitite deturnante sin de li</i>. ―
            Tio ĉi estas certa!
         </p>
         <p class="sp"><span class="speaker">Maljuna Moor</span>. ―
            Aŭskultu plue! Mi svenis de tiu sciigo. Kredeble
            
            
            
            
            
            
            
            oni pensis, ke mi mortis, ĉar kiam mi denove rekonsciiĝis,
            mi kuŝis jam en ĉerko, vindita per morta tolaĵo kiel mortinto. Mi
            gratis la kovrilon de la ĉerko; oni ĝin malfermis. Estis malluma
            nokto, mia filo Francisko staris antaŭ mi. « Kio! » li ekkriis per
            terura voĉo, « ĉu vi volas vivi eterne? » Kaj la kovrilo de la ĉerko
            tuj denove fermiĝis. La tondro de tiuj ĉi vortoj forbatis de mi
            ĉiujn miajn sentojn. Kiam mi denove rekonsciiĝis, mi sentis, ke
            oni levis la ĉerkon kaj veturigis ĝin en la daŭro de duono da horo.
            Fine oni ĝin malfermis — mi staris ĉe la eniro de tiu ĉi subtera
            arkaĵo, mia filo antaŭ mi, kaj tiu homo, kiu alportis al mi la
            sangmakulitan glavon de Karolo. Dek fojojn mi ĉirkaŭprenis la
            genuojn de mia filo, mi petis kaj petegis per la nomo de Dio, —
            sed la petegado de lia patro ne tuŝis lian koron. « Ĵetu malsupren
            tiun ĉi felon! » ektondris el lia buŝo, « li vivis sufiĉe », — kaj oni
            puŝis min malsupren sen kompato, kaj mia filo Francisko ŝlosis la
            pordon post mi.
         </p>
         <p class="sp"><span class="speaker">Moor</span>. ―
            Ne eble! ne eble! Vi certe eraris.
         </p>
         <p class="sp"><span class="speaker">Maljuna Moor</span>. ―
            Povas esti, ke mi eraris. Aŭskultu plue, sed
            mi petas vin, ne koleru! Tiel mi kuŝis en la daŭro de dudek horoj,
            kaj neniu pensis pri mia mizero. Neniam la piedo de homo tuŝas
            la teron de tiu ĉi sovaĝa loko, ĉar famo diras, ke la fantomoj de
            miaj prapatroj trenas en tiuj ĉi ruinoj brue sonantajn ĉenojn kaj
            murmuras en la noktomeza horo sian funebran kanton. Fine mi
            ekaŭdis, ke la pordo denove malfermiĝis, tiu ĉi homo alportis al
            mi panon kaj akvon kaj malkaŝis al mi, ke mi estis kondamnita al
            morto per malsato, kaj ke li riskas sian vivon, se oni ekscius, ke li
            alportas al mi manĝon. Tiumaniere mi mizere tenis min en la
            daŭro de tiu ĉi longa tempo, sed la senĉesa malvarmo, la putra
            aero de miaj malpuraĵoj, mia senlima malĝojo... miaj fortoj malaperis,
            mia korpo konsumiĝis; mil fojojn mi larme petis Dion pri
            la morto, sed la mezuro de mia puno kredeble ankoraŭ ne pleniĝis
            aŭ eble ankoraŭ atendas min ia ĝojo, se mi tiel mirakle 
            
            
            
              
            
            
            konserviĝis. Sed mi suferas juste... mia Karolo! mia Karolo! kaj li
            ne havis ankoraŭ grizajn harojn!
         </p>
         <p class="sp"><span class="speaker">Moor</span>. ―
            Sufiĉe! Leviĝu, vi ŝtipoj, vi buloj da glacio, vi
            mallaboremaj, sensentaj dormemuloj! Leviĝu! Ĉu neniu volas vekiĝi?
            
            
            (<i class="stage">Li ekpafas super la dormantaj rabistoj.</i>)
            
         </p>
         <p class="sp"><span class="speaker">La rabistoj</span>,
            <i class="stage">vekiĝante eksaltas</i>. ―
            He, ho, ho! Kio fariĝis?
         </p>
         <p class="sp"><span class="speaker">Moor</span>. ―
            Ĉu la rakonto ne elskuis vin el la dormo? Eĉ la eterna
            dormo ja vekiĝus! Rigardu ĉi tien! rigardu ĉi tien! La leĝoj de la
            mondo fariĝis ludostoj, la ligilo de la naturo disŝiriĝis, la antikva 
            malpaco elĉeniĝis, la filo mortigis sian patron.
         </p>
         <p class="sp"><span class="speaker">La rabistoj</span>. ―
            Kion la hetmano diras?
         </p>
         <p class="sp"><span class="speaker">Moor</span>. ―
            Ne, ne mortigis! tiu ĉi vorto estus tro delikata! la filo
            la patron milfoje dispremis per rado, trapikis per ponardego,
            turmentegis, tranĉis pecojn el la korpo! la vortoj estas ankoraŭ tro
            homaj. La peko mem ruĝiĝus, kanibalo ektremus, de la tempo de
            la Eonoj neniu satano atingis ion similan. La filo sian propran
            patron... ho, rigardu, rigardu! li svenis... en tiun ĉi subteran
            arkaĵon la filo sian patron... frosto, nudeco, malsato, soifo... ho
            rigardu, rigardu! ĝi estas mia propra patro, mi ĝin fine konfesos.
         </p>
         <p class="sp"><span class="speaker">La rabistoj</span>,
            <i class="stage">alsaltas kaj ĉirkaŭas la maljunulon</i>. ―
            Via patro?
            via patro? 
         </p>
         <p class="sp"><span class="speaker">Schweizer</span>,
            <i class="stage">respekte alproksimiĝas kaj stariĝas genue</i>. ―
            Patro de
            mia hetmano! mi kisas al vi la piedojn! vi povas ordoni al mia
            ponardo.
         </p>
         <p class="sp"><span class="speaker">Moor</span>. ―
            Venĝon, venĝon, venĝon pro vi! kruele ofendita, malrespektita
            maljunulo! Tiele mi disŝiras de nun por eterne la fratan
            ligilon. 
            (<i class="stage">Li disŝiras sian veston de supre ĝis malsupre.</i>)
             Tiele mi
            malbenas ĉiun guton da frata sango antaŭ la rigardo de la nekovrita
            ĉielo! Aŭdu min, luno kaj steloj! aŭdu min, noktomeza ĉielo, kiu
            rigardis la hontegindan agon! Aŭdu min trioble terura Dio, kiu
            regas tie supre super la luno kaj venĝas kaj kondamnas super la
            steloj kaj ĵetas flamojn en la nokto! Jen mi stariĝas genue, jen mi
            
            
            
            
            
            
            
            etendas la tri fingrojn en la teruran mallumon de la nokto, jen mi
            ĵuras, kaj la naturo elkraĉu min el siaj limoj kiel ekstermindan
            sovaĝegan beston, se mi rompos tiun ĉi ĵuron, — mi ĵuras, ke mi
            ne salutos la lumon de la tago, ĝis la sango de la patromortiginto,
            elverŝite antaŭ tiu ĉi ŝtono, vapore flugos al la suno. 
            (<i class="stage">Li leviĝas.</i>)
            
         </p>
         <p class="sp"><span class="speaker">La rabistoj</span>. ―
            Ĝi estas ago de Belialo! Nun iu diru, ke ni estas
            kanajloj! Ne, per ĉiuj drakoj! ion similan ni neniam ankoraŭ faris!
         </p>
         <p class="sp"><span class="speaker">Moor</span>. ―
            Jes! Kaj per ĉiuj teruraj ĝemoj de tiuj, kiuj mortis de
            viaj ponardoj, kaj de tiuj, kiuj pereis de mia fajro, kaj kiujn frakasis
            mia falanta turo, mi ĵuras, ke nenia penso pri mortigo aŭ rabo
            naskiĝu en via brusto, ĝis la vestoj de vi ĉiuj estos ruĝege makulitaj
            per la sango de la malbenito! Vi certe neniam sonĝis pri tio, ke vi
            estas la brako de pli altaj majestoj? La konfuzita fadenbulo de nia
            sorto estas malligita! Hodiaŭ, hodiaŭ nevidebla potenco nobeligis
            nian metion! Faru preĝon antaŭ tiu, kiu anoncis al vi tiun ĉi altan
            sorton, kiu kondukis vin ĉi tien, kiu faris al vi la honoron, ke vi
            estu la teruraj anĝeloj de lia malluma juĝo! Nudigu viajn kapojn!
            Stariĝu genue en la polvon kaj relevu vin sanktigitaj! 
            (<i class="stage">Ili stariĝas
               genue.</i>)
            
         </p>
         <p class="sp"><span class="speaker">Schweizer</span>. ―
            Ordonu, hetmano! Kion ni devas fari?
         </p>
         <p class="sp"><span class="speaker">Moor</span>. ―
            Leviĝu, Schweizer, kaj ektuŝu tiujn ĉi sanktajn buklojn!
            
            (<i class="stage">Li kondukas lin al sia patro kaj donas al li unu buklon en la
               manon.</i>)
             Vi memoras ankoraŭ, kiel vi iam fendis la kapon al tiu
            bohema rajdisto, en la momento, kiam li levis sian sabron super
            min, kaj mi, malfacile spirante kaj lacigite de laboro, falis genue?
            Tiam mi promesis al vi rekompencon reĝan; ĝis nun mi neniam
            povis pagi tiun ŝuldon....
         </p>
         <p class="sp"><span class="speaker">Schweizer</span>. ―
            Tion vi ĵuris al mi, estas vero, sed permesu al mi
            eterne nomi vin mia ŝuldanto!
         </p>
         <p class="sp"><span class="speaker">Moor</span>. ―
            Ne, nun mi volas pagi! Schweizer, ankoraŭ neniu mortemulo
            estis tiele honorita kiel vi nun! venĝu pro mia patro!
            
            (<i class="stage">Schweizer leviĝas.</i>)
            
         </p>
         <p class="sp"><span class="speaker">Schweizer</span>. ―
            Granda hetmano! hodiaŭ la unuan fojon vi faris
            min fiera! Ordonu, kie, kiel, kiam mi devas lin bati?
         </p>
         <p class="sp"><span class="speaker">Moor</span>. ―
            La minutoj estas sanktaj, vi devas rapidi, Elektu al vi
            la plej indajn el la bando kaj konduku ilin rekte al la kastelo de la
            nobelo! Eltrenu lin el la lito, se li dormas aŭ se li kuŝas en la
            brakoj de la volupto; fortrenu lin de la festeno, se li estas ebria;
            forŝiru lin de la krucifikso, se li preĝante kuŝas antaŭ ĝi genue! Sed
            mi diras al vi, mi severe memorigas al vi, ne alportu lin al mi malvivan!
            Kiu eĉ nur gratetos al li la haŭton aŭ difektos al li eĉ unu
            haron, ties karnon mi disŝiros je pecoj kaj donos ĝin kiel manĝon
            al malsataj vulturoj! Sendifektan mi devas lin havi, se vi alportos
            lin sendifektan kaj vivan, vi ricevos milionon rekompence; kun
            danĝero por mia vivo mi ŝtelos ĝin de reĝo, kaj vi estos libera kiel
            la aero. Ĉu vi min komprenis? rapidu!
         </p>
         <p class="sp"><span class="speaker">Schweizer</span>. ―
            Sufiĉe, hetmano; — jen mia mano; aŭ vi vidos
            nin ambaŭ, aŭ neniun. Anĝeloj sufokistoj de Schweizer, iru kun
            mi! 
            (<i class="stage">Li foriras kun taĉmento.</i>)
            
         </p>
         <p class="sp"><span class="speaker">Moor</span>. ―
            Vi ĉiuj aliaj distriĝu en la arbaro, — mi restas.
         </p>
      </div>
      <hr>
      <div class="footer"><a href="a5.html">Akto Kvina&nbsp;&gt;&gt;</a></div>
   </body>
</html>