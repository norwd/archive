<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/rabistoj.css">
      <title>Akto Unua</title>
   </head>
   <body background="../bld/papero.jpg">
      <div class="header"><span class="header_center"> <a href="index.html">Frederiko Schiller:
               La rabistoj</a></span></div>
      <hr>
      <h3 class="head">Akto Unua</h3>
      <div class="@type">
         <h4 class="head">Sceno Unua</h4>
         <p class="stage"><strong>Frankujo. Salono en la kastelo de Moor.</strong></p>
         <p class="stage">FRANCISKO. La MALJUNA MOOR.</p>
         <p class="sp"><span class="speaker">Francisko</span>. ―
            Sed ĉu vi sentas vin sana? Vi estas tiel pala.
         </p>
         <p class="sp"><span class="speaker">Maljuna Moor</span>. ―
            Tute sana, mia filo, — kion vi havis, por diri
            al mi?
         </p>
         <p class="sp"><span class="speaker">Francisko</span>. ―
            La poŝto venis — letero de nia korespondanto en
            Lepsiko...
         </p>
         <p class="sp"><span class="speaker">Maljuna Moor</span>,
            <i class="stage">vivece</i>. ―
            Sciigoj pri mia filo Karolo?
         </p>
         <p class="sp"><span class="speaker">Francisko</span>. ―
            Hm! Hm!... Tiel estas. Sed mi timas.... Mi ne
            scias... ĉu mi... pro via sano.... Ĉu vi efektive sentas vin tute
            sana?
         </p>
         <p class="sp"><span class="speaker">Maljuna Moor</span>. ―
            Kiel fiŝo en akvo! Pri mia filo li skribas?
            Kion signifas tiu ĉi via zorgado? Vi demandis min du fojojn.
         </p>
         <p class="sp"><span class="speaker">Francisko</span>. ―
            Se vi estas malsana, se vi havas nur la plej malgrandan
            antaŭsenton fariĝi tia, tiam lasu min, — mi parolos al vi
            en tempo pli oportuna. 
            (<i class="stage">Duone al si mem.</i>)
             Tiu ĉi novaĵo ne estas
            por malfortika korpo.
         </p>
         <p class="sp"><span class="speaker">Maljuna Moor</span>. ―
            Dio! Dio! Kion mi aŭdos?
         </p>
         <p class="sp"><span class="speaker">Francisko</span>. ―
            Lasu min antaŭe iri flanken kaj verŝi larmon de
            kompato pro mia perdita frato.... Mi devus silenti eterne, ĉar li
            estas via filo; mi devus por eterne kaŝi lian malhonoron, ĉar li
            estas mia frato. Sed obei vin estas mia unua, malĝoja devo, — tial
            pardonu min,
         </p>
         <p class="sp"><span class="speaker">Maljuna Moor</span>. ―
            Ho, Karolo, Karolo! Se vi scius, kiel via konduto
            turmentegas la koron de la patro! Kiel unu sola ĝoja sciigo
            pri vi aldonus al mia vivo dek jarojn, farus min junulo, — dum
            nun ĉiu sciigo, ho ve, alproksimigas min per unu paŝo al la tombo!
         </p>
         <p class="sp"><span class="speaker">Francisko</span>. ―
            Se ĝi estas tiel, maljuna homo, tiam adiaŭ, — ni
            ĉiuj ankoraŭ hodiaŭ elŝirus al ni la harojn super via ĉerko.
         </p>
         <p class="sp"><span class="speaker">Maljuna Moor</span>. ―
            Restu! Mi devas ankoraŭ fari nur la malgrandan,
            mallongan paŝon.... Lasu al li lian liberecon! 
            (<i class="stage">Sidiĝas.</i>)
            
            La pekoj de liaj patroj estas punataj en la tria kaj kvara generacio,
            — lasu lin fini.
         </p>
         <p class="sp"><span class="speaker">Francisko</span>,
            <i class="stage">elprenas la leteron el la poŝo</i>. ―
            Vi konas nian
            korespondanton! Vidu! La fingron de mia dekstra mano mi donus, ke
            mi povu diri, ke li estas mensoganto, nigra venena mensoganto...
            Kolektu viajn fortojn! Pardonu min, ke mi ne lasas vin
            mem legi la leteron: vi ne ĉion devas aŭdi.
         </p>
         <p class="sp"><span class="speaker">Maljuna Moor</span>. ―
            Ĉion, ĉion, mia filo! vi liberigos min de
            lambastono.
         </p>
         <p class="sp"><span class="speaker">Francisko</span>,
            <i class="stage">legas</i>. ―
            « Lepsiko, 1 de Majo. — Se min ne ligus
            nerompebla promeso ne kaŝi antaŭ vi eĉ la plej malgrandan, kion
            mi povas ekscii pri la sorto de via frato, plej kara amiko, neniam
            mia senkulpa plumo fariĝus tirano kontraŭ vi. El cent leteroj de vi
            mi povas kompreni, kiel tiaspecaj sciigoj kredeble traboras vian
            fratan koron; ŝajnas al mi, kvazaŭ mi jam vidas vin, kiel vi pro la
            sentaŭga, pro la abomeninda.... » 
            (<i class="stage">La maljuna Moor kovras sian
               vizaĝon.</i>)
             Vidu, patro, mi legas al vi nur la plej delikatan — « pro
            la abomeninda verŝas milojn da larmoj »; ha, ili fluis, verŝiĝis
            torente de tiu ĉi kompatema vango...«  Ŝajnas al mi, kvazaŭ mi
            
            
            
            
            jam vidas vian maljunan, pian patron mortpale.... » Jesuo, Mario!
            Vi jam estas tia, ankoraŭ antaŭ ol vi scias la plej malmulton!
         </p>
         <p class="sp"><span class="speaker">Maljuna Moor</span>. ―
            Pluen, pluen!
         </p>
         <p class="sp"><span class="speaker">Francisko</span>. ―
            « Mortpale refalanta en sian seĝon kaj malbenanta
            la tagon, en kiu la unuan fojon estis balbutita al li la vorto « patro »
            Oni ne ĉion povis malkaŝi al mi, kaj el tiu malmulto, kiun mi scias,
            vi ekscios nur malmulte. Ŝajnas, ke via frato plenigis nun la
            mezuron de sia malhonoro; mi almenaŭ konas nenion super tio,
            kion li efektive atingis, se lia genio ne superas en tio ĉi mian.
            Hieraŭ noktomeze, farinte antaŭe kvardek mil dukatojn da ŝuldoj »
            — bela poŝmono, mia patro — « malvirgiginte la filinon de riĉa
            bankiero ĉi tie kaj morte vundinte en duelo ŝian amanton, bravan
            junulon, li decidis forkuri de la justeco kune kun sep aliaj, kiujn li
            entiris en sian malĉastan vivon. » — Patro, pro Dio! Patro, kio
            fariĝas al vi?
         </p>
         <p class="sp"><span class="speaker">Maljuna Moor</span>. ―
            Estas sufiĉe. Ĉesu, mia filo!
         </p>
         <p class="sp"><span class="speaker">Francisko</span>. ―
            Mi vin indulgas.... « Oni sendis post li kaptordonajn
            leterojn, la ofenditoj laŭte krias pri kontentigo, prezo estas
            anoncita por lia kapo, — la nomo Moor.... » Ne, miaj malfeliĉaj
            lipoj neniam mortigu patron! 
            (<i class="stage">Li disŝiras la leteron.</i>)
             Ne kredu ĝin,
            patro, ne kredu al li eĉ unu silabon!
         </p>
         <p class="sp"><span class="speaker">Maljuna Moor</span>,
            <i class="stage">ploras maldolĉe</i>. ―
            Mia nomo! Mia honesta
            nomo!
         </p>
         <p class="sp"><span class="speaker">Francisko</span>,
            <i class="stage">ĵetas sin al li sur la kolon</i>. ―
            Malnobla, trioble
            malnobla Karolo! Ĉu mi tion ĉi ne antaŭvidis, kiam li, estante ankoraŭ
            knabo, tiel trenadis sin post la knabinoj, peladis sin kun strataj
            buboj kaj kanajla kamaradaro sur herbejoj kaj montoj, forkuradis
            de la preĝejo, kiel krimulo kuras de malliberejo, kaj la pfenigojn,
            kiujn li elturmentadis de vi, li ĵetadis en la ĉapelon al la unua
            renkontita almozulo, dum ni en la domo edifadis nin per piaj preĝoj
            kaj sanktaj prediklibroj? Ĉu mi tion ĉi ne antaŭvidis, kiam la
            aventurojn de Julio Cezaro kaj Aleksandro la Granda kaj aliaj
            
            
            
            mallumegaj idolistoj li legadis pli volonte, ol la historion de la
            pentofarema Tobio? Cent fojojn mi tion ĉi antaŭdiris al vi, ĉar mia
            amo al li estis ĉiam en la limoj de la infana devo, — ke la junulo
            ankoraŭ nin ĉiujn ĵetos en mizeron kaj honton! Ho, se li ne portus
            la nomon de Moor! Se mia koro ne batus por li tiel varme! La
            malpia amo, kiun mi ne povas ekstermi, iam ankoraŭ plendos
            kontraŭ mi antaŭ la juĝa seĝo de Dio.
         </p>
         <p class="sp"><span class="speaker">Maljuna Moor</span>. ―
            Ho, miaj esperoj! miaj oraj revoj!
         </p>
         <p class="sp"><span class="speaker">Francisko</span>. ―
            Tion ĉi mi bone scias. Ĝuste pri tio mi ja ĵus
            parolis. La fajra spirito, kiu flamas en la bubo, vi ĉiam diradis, kiu
            faras lin tiel sentema por ĉiu ĉarmo de grandeco kaj beleco, — tiu
            ĉi malkaŝemeco, kiu spegulas lian animon en lia okulo, — tiu ĉi
            moleco de la sentoj, kiu lin ĉe ĉiu sufero fandigas en plorantan
            simpation, — tiu ĉi vira kuraĝeco, kiu pelas lin sur la pinton de
            centjaraj kverkoj kaj kurigas lin trans fosojn kaj palisarojn kaj 
            malkvietajn riverojn, — tiu ĉi infana gloramo, tiu ĉi nevenkebla
            obstineco kaj ĉiuj ĉi tiuj belaj brilaj virtoj, kiuj ĝermis en la paĉja
            fileto, faros el li iam varman amikon por amiko, bonegan regnanon,
            heroon, grandan, grandan homon. — Nun vi ĝin vidas, patro! La
            fajra spirito disvolviĝis, dislarĝiĝis, belegajn fruktojn ĝi alportis.
            Vidu tiun ĉi malkaŝemecon, kiel bele ĝi aliformiĝis en arogantecon!
            Vidu tiun ĉi molecon, kiel dorloteme ĝi kolombumas por
            koketulinoj, kiel sentema ĝi estas por la ĉarmoj de ia Frino! Vidu
            tiun ĉi fajran genion, kiel ĝi en ses jaroj tiel pure forbruligis la
            oleon de lia vivo, ke li, ankoraŭ vivante, vagas kiel fantomo, kaj
            jen venas la homoj kaj estas tiel senhontaj kaj diras: « c'est l'amour
            qui a fait ça! » Ha! vidu do tiun ĉi kuraĝan entrepreneman
            kapon, kiel ĝi forĝas kaj plenumas planojn, antaŭ kiuj la heroaĵoj
            de ia Cartouche kaj Howard tute malaperas! Kaj kiam ankoraŭ
            tiuj ĉi belegaj ĝermoj kreskos ĝis plena matureco, — ĉar kion
            perfektan oni povas atendi de tia delikata aĝo? — Eble, patro, vi
            ĝisvivos ankoraŭ la ĝojon vidi lin antaŭ la fronto de ia militistaro,
            
            
            
            kiu postenas en la sankta silento de la arbaroj kaj al la laca
            migranto faciligas lian vojaĝon per duono de lia ŝarĝo, — eble vi
            povos ankoraŭ, antaŭ ol vi iros en la tombon, fari pilgrimadon al
            lia monumento, kiun li estos stariginta al si inter la ĉielo kaj la
            tero, — eble... ho, patro, patro, patro! Serĉu al vi novan nomon,
            ĉar alie per la fingroj montrados vin butikistoj kaj strataj buboj,
            kiuj vidis la portreton de sinjoro via filo sur la Lepsika foirejo.
         </p>
         <p class="sp"><span class="speaker">Maljuna Moor</span>. ―
            Kaj vi ankaŭ, mia Francisko, vi ankaŭ? Ho,
            miaj infanoj! kiel ili celas al mia koro!
         </p>
         <p class="sp"><span class="speaker">Francisko</span>. ―
            Vi vidas, mi ankaŭ povas esti sprita, sed mia sprito
            estas piko de skorpio. Kaj poste restas la seka homo proza, la malvarma,
            ligna Francisko, aŭ kiel ili alie estas nomataj tiuj titoloj,
            kiujn inspiradis al vi la kontrasto inter li kaj mi, kiam li sidis sur
            viaj genuoj aŭ pinĉis al vi la vangojn, — tiu iam mortos inter siaj
            limaj ŝtonoj kaj putros kaj estos forgesita, dum la gloro de tiu ĉi
            universala kapo flugados de unu poluso ĝis alia. Ha! per kunmetitaj
            manoj dankas vin, ho ĉielo, la malvarma, seka, ligna Francisko por
            tio, ke li ne estas kiel ĉi tiu!
         </p>
         <p class="sp"><span class="speaker">Maljuna Moor</span>. ―
            Pardonu min, mia infano; ne koleru patron,
            kiu trovas sin trompita en siaj esperoj. Dio, kiu per Karolo sendas
            al mi larmojn, per vi, mia Francisko, ilin viŝos el miaj okuloj.
         </p>
         <p class="sp"><span class="speaker">Francisko</span>. ―
            Jes, patro, li viŝos ilin el viaj okuloj. Via Francisko
            donos sian vivon, por plilongigi vian. Via vivo estas la orakolo,
            kun kiu mi antaŭ ĉio konsiliĝas pri ĉio, kion mi volas fari,
            — la spegulo, tra kiu mi ĉion rigardas; nenia devo estas por mi
            tiel sankta, ke mi ne estus preta ĝin rompi, se la afero koncernas
            vian karegan vivon. Ĉu vi kredas al mi?
         </p>
         <p class="sp"><span class="speaker">Maljuna Moor</span>. ―
            Vi havas ankoraŭ grandajn devojn sur vi, mia
            filo. Dio vin benu por tio, kio vi por mi estis kaj estos!
         </p>
         <p class="sp"><span class="speaker">Francisko</span>. ―
            Nun diru do al mi, — se vi ne estus devigata nomi
            tiun filon via, vi ne estus feliĉa homo?
         </p>
         <p class="sp"><span class="speaker">Maljuna Moor</span>. ―
            Silentu! ho, silentu! kiam la akuŝistino lin
            
            
            
            alportis al mi, mi levis lin al la ĉielo kaj ekkriis : « ĉu mi ne estas
            feliĉa homo? »
         </p>
         <p class="sp"><span class="speaker">Francisko</span>. ―
            Tion vi diris. Nun vi tion ĉi trovis? Vi envias la
            plej senvaloran el viaj kampuloj, ke li ne estas patro al tiu, — vi
            havas malĝojon dum vi havas tiun filon. Tiu ĉi malĝojo kreskos
            kun Karolo, tiu ĉi malĝojo subfosos vian vivon.
         </p>
         <p class="sp"><span class="speaker">Maljuna Moor</span>. ―
            Ho! ĝi faris el mi okdekjaran homon.
         </p>
         <p class="sp"><span class="speaker">Francisko</span>. ―
            Nu, sekve, — se vi rifuziĝus tiun filon?
         </p>
         <p class="sp"><span class="speaker">Maljuna Moor</span>. ―
            Francisko! Francisko ! Kion vi diras?
         </p>
         <p class="sp"><span class="speaker">Francisko</span>. ―
            Ĉu ne la amo al li faras al vi la tutan malĝojon?
            Sen tiu ĉi amo li por vi ne ekzistas. Sen tiu ĉi puninda, kondamninda
            amo li mortis por vi, li neniam naskiĝis por vi. Ne karno
            kaj sango, sed la koro faras nin patroj kaj filoj. Ne amu lin plu,
            tiam tiu ĉi degeneraĵo ne estos ankaŭ plu via filo, se li eĉ estus
            eltranĉita el via karno. Li estis ĝis nun la pupilo de via okulo ; sed
            se turmentas vin via okulo, diras la Sankta Skribo, tiam elŝiru ĝin.
            Pli bone estas iri unuokula en la ĉielon, ol duokula en la inferon
            Pli bone estas iri seninfana en la ĉielon, ol se ambaŭ, la patro
            la filo, iras en la inferon. Tiel parolas Dio.
         </p>
         <p class="sp"><span class="speaker">Maljuna Moor</span>. ―
            Vi volas, ke mi malbenu mian filon?
         </p>
         <p class="sp"><span class="speaker">Francisko</span>. ―
            Ne, ne! Vian filon vi ne malbenu. Kion vi nomas
            via filo? Tiun, al kiu vi donis la vivon, kvankam li faras ĉiujn
            eblajn penojn, por mallongigi la vian?
         </p>
         <p class="sp"><span class="speaker">Maljuna Moor</span>. ―
            Ho, ĝi estas tro vera! Ĝi estas juĝo kontraŭ
            mi. Dio ĝin ordonis al li!
         </p>
         <p class="sp"><span class="speaker">Francisko</span>. ―
            Ĉu vi vidas, kiel infankore via amata infano agas
            kontraŭ vi? Per via patra kunsentado li sufokas vin, li mortigas
            vin per via amo, li eĉ vian patran koron mem subaĉetis, por fari
            finon al via vivo. Kiam vi fine plu ne estos, tiam li estos mastro de
            viaj havoj, reĝo de siaj inklinoj. La digo estos for, kaj la torento
            de liaj deziroj povos pli libere fluegi. Imagu do vin sur lia loko!
            Kiel ofte li devas deziri, ke la patro iru en la teron, kiel ofte li
            
              
            
            devas tion ĉi deziri pri la frato, kiuj en la fluado de liaj ekscesoj
            tiel senkompate maloportunigas al li la vojon? Sed ĉu tio ĉi estas
            amo por amo? Ĉu tio ĉi estas infana dankemeco por patra malsevereco,
            se por la volupta plezuro de unu minuto li oferas dek
            jarojn de via vivo? Se la gloron de siaj patroj, kiu jam en la daŭro
            de sep jarcentoj konserviĝis senmakula, li en volupta minuto metas
            sur la karton? Ĉu tion ĉi vi nomas via filo? Respondu : ĉu tion ĉi
            vi nomas via filo?
         </p>
         <p class="sp"><span class="speaker">Maljuna Moor</span>. ―
            Neamanta infano, ho ve! sed tamen mia
            infano! tamen mia infano!
         </p>
         <p class="sp"><span class="speaker">Francisko</span>. ―
            Ĉarmega, dolĉa infano, kies konstanta penado
            estas ne havi plu patron. Ho, se vi tion ĉi komprenus ! Se la skvamoj
            defalus de viaj okuloj! Sed via malsevereco devas fortikigi lin en
            liaj diboĉaĵoj, via helpado devas ilin pravigi. Estas vero, ke vi
            deŝarĝos la malbenon de lia kapo; sur vin, patro, sur vin falos la
            malbeno de la kondamno.
         </p>
         <p class="sp"><span class="speaker">Maljuna Moor</span>. ―
            Juste! tute juste! Mia, mia estas la tuta kulpo!
         </p>
         <p class="sp"><span class="speaker">Francisko</span>. ―
            Kiom da miloj, kiuj trinkis ĝis plena ebrieco el la
            pokalo de volupto, pliboniĝis per suferoj! Kaj ĉu la korpa doloro,
            kiu akompanas ĉiun malmoderecon, ne estas montro de la volo de
            Dio? Ĉu la homo per sia kruela dorlotado devas tion ĉi kontraŭbatali?
            Ĉu la patro havas la rajton pereigi por ĉiam la tenotaĵon, konfiditan al
            li? Pripensu, patro, se vi por kelka tempo elmetos lin al
            mizero, ĉu li tiam ne devos aŭ returniĝi kaj pliboniĝi, aŭ li eĉ en
            la granda lernejo de la mizero restos malnoblulo, kaj tiam — ve al
            la patro, kiu la konsilojn de pli alta saĝeco neniigis per dorlotado!
            — Nu, patro?
         </p>
         <p class="sp"><span class="speaker">Maljuna Moor</span>. ―
            Mi skribos al li, ke mi deturnas de li mian
            manon.
         </p>
         <p class="sp"><span class="speaker">Francisko</span>. ―
            Per tio vi agos juste kaj saĝe.
         </p>
         <p class="sp"><span class="speaker">Maljuna Moor</span>. ―
            Ke li neniam venu antaŭ miajn okulojn.
         </p>
         <p class="sp"><span class="speaker">Francisko</span>. ―
            Tio faros sanigan efikon.
         </p>
         <p class="sp"><span class="speaker">Maljuna Moor</span>,
            <i class="stage">ame</i>. ―
            Ĝis li fariĝos alia !
         </p>
         <p class="sp"><span class="speaker">Francisko</span>. ―
            Nu, bone, bone! Sed se li nun venos kun la masko
            de hipokritulo, plorakiros vian kompaton, flatakiros vian pardonon,
            kaj morgaŭ li iros kaj mokos vian malfortecon en la brakoj de siaj
            malĉastulinoj? Ne, patro! Li memvole revenos, kiam la konscienco
            lin senkulpigos.
         </p>
         <p class="sp"><span class="speaker">Maljuna Moor</span>. ―
            Mi tion ĉi tuj skribos al li.
         </p>
         <p class="sp"><span class="speaker">Francisko</span>. ―
            Haltu! ankoraŭ unu vorton, patro! Mi timas, ke
            via indigno diktus al vi tro akrajn vortojn, kiuj fendus al li la
            koron, — kaj krom tio, ĉu vi ne opinias, ke li rigardos kiel pardonon
            jam tiun fakton, ke vi indigas lin ankoraŭ je via propramana
            skribado? Tial estos pli bone, se vi lasos la skribadon al mi.
         </p>
         <p class="sp"><span class="speaker">Maljuna Moor</span>. ―
            Faru tion ĉi, mia filo. — Ha, ĝi ja rompus al
            mi la koron! Skribu al li....
         </p>
         <p class="sp"><span class="speaker">Francisko</span>,
            <i class="stage">rapide</i>. ―
            Sekve tiel restas decidite?
         </p>
         <p class="sp"><span class="speaker">Maljuna Moor</span>. ―
            Skribu al li, ke mi mil sangajn larmojn, mil
            sendormajn noktojn... Sed ne alkonduku mian filon al malespero!
         </p>
         <p class="sp"><span class="speaker">Francisko</span>. ―
            Ĉu vi ne volas iri en la liton, patro? Ĝi tro forte
            vin skuis.
         </p>
         <p class="sp"><span class="speaker">Maljuna Moor</span>. ―
            Skribu al li, ke la patra brusto... Mi diras al
            vi, ne alkonduku mian filon al malespero! 
            (<i class="stage">Li foriras malgaje.</i>)
            
         </p>
         <p class="sp"><span class="speaker">Francisko</span>,
            <i class="stage">rigardante post li kun ridado</i>. ―
            Konsolu vin, maljunulo!
            vi neniam premos lin al via brusto; la vojo al ĝi estas barita
            por li, kiel la ĉielo por la infero. Li estis elŝirita el viaj brakoj
            antaŭ ol vi sciis, ke vi tion ĉi povus deziri. Mi estus ja mizera
            fuŝisto, se mi ne povus eĉ tion atingi, ke mi disigu filon de la koro
            de la patro, se ĝi eĉ estus alkroĉita al ĝi per feraj ligiloj. Mi
            aranĝis ĉirkaŭ vi magian rondon de malbenoj, kiun li ne povos
            transsalti. Mi gratulas, Francisko! for estas la amata infano, — la
            arbaro estas pli luma. Mi devas zorge levi ĉiujn pecetojn da papero,
            ĉar facile povus okazi, ke iu rekonus mian skribon! 
            (<i class="stage">Li kolektas la
               disŝiritajn pecojn de la letero.</i>)
             Kaj malĝojo baldaŭ ankaŭ la
            
            
            
            maljunulon forigos, — kaj al ŝi mi devas elŝiri tiun ĉi Karolon el la
            koro, se eĉ duono de ŝia vivo elŝiriĝus kune.
            
            <p class="p">
               Mi havas grandajn rajtojn koleri la naturon, kaj — mi ĵuras per
               mia honoro — mi faros uzon el tiuj rajtoj. Kial mi ne elrampis la
               unua el la ventro de la patrino? Kial ne la sola? Kial la naturo
               devis meti sur min tiun ĉi ŝarĝon de malbeleco? ĝuste sur min?
               Tute tiel, kvazaŭ ĝi ĉe mia naskiĝo uzus ian senvaloran restaĵon.
               Kial ĝuste al mi ĝi donis tiun ĉi nazon de Laplandano? ĝuste al
               mi tiun ĉi buŝegon de negro? tiujn ĉi okulojn de Hotentoto? Vere,
               mi opinias, ke la plej abomenindajn partojn de ĉiuj homaj specoj
               ĝi ĵetis en unu amason kaj ĝi min el tio ĉi bakis. Tondro kaj
               morto! Kiu ĝin rajtigis, ke ĝi al tiu donu tion aŭ alian kaj al mi ne
               donu? Ĉu iu povis klopodi pri ĝia favoro, antaŭ ol li naskiĝis? aŭ
               ĝin ofendi, antaŭ ol li mem estiĝis? Kial ĝi agis tiel partie?
               
            </p>
            <p class="p">
               Ne, ne! mi estas maljusta kontraŭ ĝi. Ĝi ja donacis al ni elpenseman
               spiriton, ĝi elmetis nin nudaj kaj mizeraj sur la bordon de
               tiu ĉi granda oceano mondo, — naĝu, kiu povas naĝi, kaj kiu estas
               tro mallerta, tiu dronu! Ĝi nenion al mi donis; kio mi volas fari
               min, estas mia afero. Ĉiu havas egalan rajton por la plej granda
               kaj por la plej malgranda; pretendo disbatiĝas kontraŭ pretendo,
               inklino kontraŭ inklino kaj forto kontraŭ forto. La rajto loĝas ĉe
               la venkinto, kaj la limoj de nia forto estas niaj leĝoj.
               
            </p>
            <p class="p">
               Estas vero, ke ekzistas certaj societaj interkonsentoj, kiujn oni
               aranĝis, por irigi la pulson de la monda societo. Honesta homo!
               efektive ĝi estas grandvalora monero, per kiu oni povas majstre
               brokanti, se oni scias bone ĝin spezi. Konscienco, — ho, jes, certe!
               brava ĉifonfiguro, por fortimigi paserojn de ĉerizarboj! Ankaŭ
               bone skribita kambio, per kiu eĉ bankrotulo en ekstrema okazo
               al si helpas. 
               
            </p>
            <p class="p">
               Efektive tre laŭdindaj aranĝoj, por teni la malsaĝulojn en respekto
               kaj la popolamason sub la pantoflo, por ke al la prudentuloj
               estu pli oportune. Sen dubo, tre amuzaj aranĝoj! Ili memorigas al
               
               
               
               
               mi la barilojn, kiujn miaj kampuloj tre ruze konstruas ĉirkaŭ siaj
               kampoj, por ke neniu leporo transsaltu, jes, tre severe, neniu
               leporo! Sed la moŝto sinjoro ekpikas sian ĉevalon per sprono kaj
               agrable galopas tra la estinta grenkampo,
               
            </p>
            <p class="p">
               Malfeliĉa leporo! ĝi estas ja kompatinda rolo, se oni devas esti
               leporo en tiu ĉi mondo! Sed la moŝto sinjoro bezonas leporojn!
               
            </p>
            <p class="p">
               Tial kuraĝe transen! Kiu nenion timas, estas ne malpli potenca,
               ol tiu, kiun ĉiu timas. Estas nun modo porti ĉe la pantalonoj
               bukojn, per kiuj oni povas laŭvole laĉi ilin pli vaste aŭ pli
               malvaste. Ni farigos al ni konsciencon laŭ la plej nova fasono, por ke
               ni povu ĝin bone disbuki pli vaste, kiam ni pli enpakas. Kion ni
               estas kulpaj? Iru al la tajloro! Multe kaj ripete mi aŭdis pri tiel
               nomata samsanga amo, kiu al iu bonorda domemulo povus varmegigi
               la kapon; tio ĉi estas via frato! Tradukite ĝi estas : li elsaltis el
               tiu sama forno, el kiu vi elsaltis, — sekve li estu sankta por vi!
               Rimarku do bone tiun ĉi artifikan konsekvencon, tiun ĉi amuzan
               konkludon de la najbareco de korpoj al la harmonio de spiritoj, de
               la sameco de naskiĝloko al la sameco de sentoj, de la sameco de
               nutraĵo al la sameco de inklinoj. Sed pluen, — ĝi estas via patro!
               li donis al vi la vivon, vi estas lia karno, lia sango, sekve li estu
               sankta por vi! Denove ruza konsekvenco! Mi volus ja demandi,
               kial li min faris? Certe ja ne el amo al mi, kiu ankoraŭ estis fariĝonta
               ulo? Ĉu li min konis antaŭ ol li min faris? Aŭ ĉu li pensis
               pri mi, kiam li min faris? Aŭ ĉu li deziris ĝuste min, kiam li min
               faris? Ĉu li sciis, kio mi fariĝos? Tion ĉi mi ne konsilus al li, ĉar
               tiam mi povus puni lin por tio, ke li min tamen faris! Ĉu mi
               povas danki lin por tio, ke mi fariĝis viro? Tiel same malmulte,
               kiel mi povus plendi kontraŭ li, se li farus el mi virinon. Ĉu mi
               povas nomi amo tion, kio ne estas bazita sur estimo al mia « mi »
               Ĉu povis ekzisti estimo al mia « mi », kiu estis ankoraŭ nur naskiĝonta
               de tio, de kio ĝi devis esti la kaŭzo? Kie do tie estas la
               sankteco? Eble en la ago mem, per kiu mi naskiĝis? Kvazaŭ li
               
               
               
               
               
               ĉi estus io pli, ol bruta procedo por la kontentigo de bruta volupta
               deziro! Aŭ eble ĝi kuŝas en la rezultato de tiu ĉi ago, kiu ja estas
               nenio alia, ol fera necesaĵo, kiun oni tiel volonte forigus, se tio ĉi
               ne kostus karnon kaj sangon? Ĉu eble por tio mi devas lin danki,
               ke li min amas? Tio ĉi estas vantemeco de lia flanko, la amata
               peko de ĉiuj artistoj, kiuj koketas kun si pri sia verko, se ĝi eĉ
            </p>
         </p>
         <p class="sp"><span class="speaker">Estas plej malbela</span>. ―
            Vidu do, tio ĉi estas la tuta magiaĵo, kiun
            vi envolvas en sanktan nebulon, por malbonuzi nian timemecon.
            Ĉu ankaŭ mi devas lasi irigi min per tio kiel knabon?
            
            Kuraĝe do! kuraĝe al la laboro! Mi volas ĉion ĉirkaŭ mi ekstermi,
            kio baras al mi la eblon esti mastro. Mastro mi devas esti, por ke mi
            atingu per forto tion, por kio mankas al mi amindeco!
            
            (<i class="stage">Foriras.</i>)
            
         </p>
      </div>
      <div class="@type">
         <h4 class="head">Sceno Dua</h4>
         <p class="stage"><strong>Drinkejo ĉe la limo de Saksujo.</strong></p>
         <p class="stage">KAROLO MOOR, profundiĝinte en libron. SPIEGELBERG, trinkante ĉe tablo.</p>
         <p class="sp"><span class="speaker">Moor</span>,
            <i class="stage">formetas la libron</i>. ―
            Mi sentas abomenon al tiu ĉi inkmakula
            tempo, kiam mi en mia Plutarĥo legas pri grandaj homoj.
         </p>
         <p class="sp"><span class="speaker">Spiegelberg</span>,
            <i class="stage">metas glason antaŭ lin kaj trinkas</i>. ―
            Jozefon vi
            devas legi.
         </p>
         <p class="sp"><span class="speaker">Moor</span>. ―
            La hela fajro de Prometeo elbrulis, anstataŭ ĝi oni
            prenas nun la flamon de likopodio, — teatra fajro, kiu ne ekbruligas
            eĉ pipon da tabako. Jen ili ungetas, kiel ratoj sur la bastonego
            de Herkuleso, kaj forstudas la tutan cerbon el sia kranio pri tio,
            kio estis la materio, kiun li havis en siaj testikoj. Franca abato
            predikas, ke Aleksandro estis timemulo; ftiza profesoro almetas
            ĉe ĉiu vorto boteleton da amoniako al sia nazo kaj legas studigon
            pri forto. Hometoj, kiuj svenas, kiam ili faris bubon, kritikas la
            taktikon de Hanibalo; malsekorelaj buboj kaptas frazojn el la
            
            
            
            
            batalo apud Kannoj kaj plorgrimacas pri la venkoj de Scipiono,
            ĉar ili devas raporti pri ili lecionojn.
         </p>
         <p class="sp"><span class="speaker">Spiegelberg</span>. ―
            Tio ĉi estas ja tute aleksandria plorado.
         </p>
         <p class="sp"><span class="speaker">Moor</span>. ―
            Bela pago por via ŝvito en la kampa batalo, ke vi nun
            vivas en gimnazioj kaj via senmorteco estas ĝeme trenata en
            librojrimeno. Valorega rekompenco por via elverŝita sango, ke
            Nurnberga butikisto nun volvas vin ĉirkaŭ kuko, aŭ, en pli feliĉa
            okazo, franca tragediverkisto vin ŝraŭbas sur altajn irbastonojn
            kaj tiras vin per metalfadenoj. Ha, ha, ha!
         </p>
         <p class="sp"><span class="speaker">Spiegelberg</span>,
            <i class="stage">trinkas</i>. ―
            Legu Jozefon, mi vin petas pri tio.
         </p>
         <p class="sp"><span class="speaker">Moor</span>. ―
            Fi, fi al la sensuka tempaĝo de kastritoj, kiu taŭgas
            por nenio, nur por remaĉadi la farojn de la antaŭa tempo kaj
            kripligi per komentarioj la heroojn de la antikveco kaj sensencigi
            ilin per tragedioj. La forto de la lumboj malaperis, kaj nun biera
            feĉo devas helpi pluplanti la homan genton.
         </p>
         <p class="sp"><span class="speaker">Spiegelberg</span>. ―
            Teo, frato, teo!
         </p>
         <p class="sp"><span class="speaker">Moor</span>. ―
            Ili baras al si la sanan naturon per sensencaj konvencioj,
            ne kuraĝas eltrinki glason, ĉar ili devas trinki nepre pro ies
            sano, — ili lekas la botpurigiston, ke li ilin protektu ĉe lia
            eminenta moŝto, kaj ili regalas per la piedo la mizerulon, kiun ili ne
            timas. Ili adoras sin reciproke pro tagmanĝo kaj estas pretaj
            veneni sin reciproke pro matraco, kiun ĉe aŭkcio iu forŝiris de ili
            per plidono. Ili kondamnas la sadukeon, kiu ne venas sufiĉe diligente
            en la preĝejon, kaj ili prikalkulas siajn procentegojn ĉe la
            altaro; ili genufleksas, por ke ili povu bone etendi la trenaĵon de
            sia vesto, — ne deturnas okulon de la pastro, por ke ili vidu, kiel
            lia peruko estas frizita. Ili svenas, kiam ili vidas sangantan anseron,
            kaj plaŭdas per la manoj, kiam ilia konkuranto iras bankrote
            de la borso.... Kiel ajn varme mi premis al ili la manojn... « nur
            unu tagon ankoraŭ »... vane! En malliberejon la hundon!... Petoj,
            ĵuroj, larmoj... 
            (<i class="stage">Piedfrapante la plankon.</i>)
             Infero kaj diablo!
         </p>
         <p class="sp"><span class="speaker">Spiegelberg</span>. ―
            Kaj pro iaj kelkaj miloj da favaj dukatoj
         </p>
         <p class="sp"><span class="speaker">Moor</span>. ―
            Ne! mi ne volas pensi pri tio! Ke mi enpremu mian
            korpon en korseton kaj mi laĉu mian volon per leĝoj! La leĝo faris
            limakan iron el tio, kio devis fariĝi flugo de aglo. La leĝo kreis
            ankoraŭ neniun grandan homon, sed la libereco elkovas kolosojn
            kaj ekstremaĵojn. Ili enpalisas sin en la peritoneon de tirano, penas
            plaĉi al la kapricoj de lia stomako kaj lasas sin premi per la ventoj
            de liaj intestoj. Ha, se la spirito de Hermano ankoraŭ bruletus en
            lia cindro! Oni metu min antaŭ anaron da knabegoj kiel mi, tiam
            Germanujo fariĝos respubliko, kontraŭ kiu Romo kaj Sparto estos
            monaĥinejoj! 
            (<i class="stage">Li ĵetas la spadon sur la tablon kaj leviĝas.</i>)
            
         </p>
         <p class="sp"><span class="speaker">Spiegelberg</span>,
            <i class="stage">suprensaltante</i>. ―
            Brave! Bravisime! Vi venigas
            min rekte al la ĝusta ĉapitro. Mi diros al vi ion en la orelon, Moor,
            kio jam de longe min okupas, — kaj vi estas la ĝusta homo por
            tio... drinku, frato, drinku!... Kiel plaĉas al vi, se ni fariĝus
            hebreoj kaj ni denove restarigus la regnon?
         </p>
         <p class="sp"><span class="speaker">Moor</span>,
            <i class="stage">ridas el la tuta gorĝo</i>. ―
            Ha, nun mi komprenas, nun mi
            komprenas, — vi volas eligi el modo la prepucion, ĉar la barbiro
            forprenis jam vian?
         </p>
         <p class="sp"><span class="speaker">Spiegelberg</span>. ―
            Ha, vi, malfaremulo! Estas vero, ke mi per
            stranga okazo estas jam antaŭe cirkumcidita. Sed diru, ĉu ĝi ne
            estas sprita kaj kuraĝa plano? Ni dissendos manifeston al ĉiuj
            kvar flankoj de la mondo, kaj ni vokos al Palestino ĉion, kio ne
            manĝas porkan viandon. Tiam mi pruvos per konvinkaj dokumentoj,
            ke Herodo, la kvaronprinco, estis mia praprapatro kaj tiel
            plu. Jen ĝi estos venka kriado, mia kara, kiam ili denove elrampos
            supren kaj povos rekonstrui Jeruzalemon! Poste tuj la Turkojn
            for el Azio, dum la fero estas ankoraŭ varmega, — haki cedrojn
            sur la Libano, konstrui ŝipojn, kaj la tuta popolo brokantu per
            malnovaj pasamentoj kaj bukoj. Dume...
         </p>
         <p class="sp"><span class="speaker">Moor</span>,
            <i class="stage">ridetante prenas lian manon</i>. ―
            Kamarado! al la malsaĝaj
            petoloj venis nun fino.
         </p>
         <p class="sp"><span class="speaker">Spiegelberg</span>,
            <i class="stage">mirigite</i>. ―
            Fi, vi ja ne volos ludi la rolon de erarinta
            
            
            
            filo? Tia knabego kiel vi, kiu per la spado pli gratis sur
            vizaĝoj, ol tri kancelariuloj en la daŭro de superjaro skribis en
            la libron de ordonoj! Ĉu mi revoku en vian memoron la historion
            pri la granda hunda kadavro? Ha, mi devas repentri al vi denove
            vian propran figuron, — tio ĉi enblovos fajron en viajn vejnojn, se
            nenio alia vin plu entuziasmigas. Ĉu vi memoras ankoraŭ, kiel la
            sinjoroj de la kolegio forpafigis piedon al via dogo, kaj vi pro
            revenĝo ordonis faston en la tuta urbo? Oni koleris pri via ordono;
            sed vi, ne mallaborema, lasas foraĉeti por vi la tutan viandon en
            la tuta urbo tiamaniere, ke post ok horoj ne restas jam eĉ unu
            osto en la tuta ĉirkaŭaĵo kaj la prezo de la fiŝoj komencas leviĝi.
            Urbestraro kaj urbanaro krias pri venĝo. Ni, studentoj, vigle eliras
            en la nombro de dek-sep centoj, kun vi antaŭ la fronto, kaj viandistoj
            kaj tajloroj kaj butikistoj malantaŭe, kaj hotelistoj, barbiroj
            kaj ĉiuj metiistaj korporacioj, kaj ili krias, ke ili bombardos la
            urbon, se oni tuŝos al la studentoj eĉ unu haron. Tiam la afero
            finiĝis, kiel la pafado ĉe Hornbergo, kaj ili devis foriri kun longa
            nazo. Vi venigas doktorojn, tutan kuracistan konsiliĝon, kaj vi
            proponis tri dukatojn, se iu volos skribi recepton por la hundo. Ni
            esperis, ke la sinjoroj havos tro multe da honoro en si kaj diros
            « ne », kaj ni jam antaŭdecidis, ke ni ilin devigu perforte. Sed tio
            ĉi estis senbezona, la sinjoroj interbatis sin pro la tri dukatoj, kaj
            per konkura marĉando la prezo falis ĝis tri bacoj; en unu horo
            estis skribitaj dek-du receptoj, tiamaniere, ke la besto baldaŭ kadavriĝis.
         </p>
         <p class="sp"><span class="speaker">Moor</span>. ―
            Malnoblaj kanajloj!
         </p>
         <p class="sp"><span class="speaker">Spiegelberg</span>. ―
            La funebra soleno estas aranĝata en plena
            parado, funebraj versaĵoj pri la hundo en granda amaso, kaj ni
            elmarŝis en la nokto, ĉirkaŭ mil personoj, havante lanternon en
            unu mano kaj niajn spadojn en la alia, kaj tiel ni iris tra la urbo
            kun sonorigado kaj tintado, ĝis la hundo estis enterigita. Tiam
            komenciĝis manĝegado, kiu daŭris ĝis lumo malena; poste vi
            
            
            
            
            dankis la sinjorojn por la kora kondolenco kaj vi lasis vendi la
            viandon por duono de la prezo. « Mort de ma vie! » tiam oni
            respektis nin, kiel garnizonon en militakirita fortikaĵo....
         </p>
         <p class="sp"><span class="speaker">Moor</span>. ―
            Kaj vi ne hontas fanfaroni per ĉi tio? Vi ne havas eĉ
            tiom da hontemeco, por honti pro tiuj petoloj?
         </p>
         <p class="sp"><span class="speaker">Spiegelberg</span>. ―
            Iru, iru! vi ne estas plu Moor. Ĉu vi memoras
            ankoraŭ, kiel milfoje vi, tenante la botelon en la mano, mokadis la
            maljunan avarulon kaj diradis, ke li ĉiam plu nur kolektu kaj
            ŝparu, kaj vi por tio drinkkrevigos vian gorĝon? Ĉu vi memoras
            ankoraŭ? he? vi memoras ankoraŭ? Ho, vi, malpia, mizera
            fanfaronisto! tio estis ja parolita vire kaj nobele, sed...
         </p>
         <p class="sp"><span class="speaker">Moor</span>. ―
            Malbenita vi estu, ke vi min rememorigas pri tio!
            Malbenita mi estu, ke mi tion ĉi diris! Sed ĝi estis nur en la
            ebrieco de la vino, kaj mia koro ne aŭdis, kion mia lango fanfaronis.
         </p>
         <p class="sp"><span class="speaker">Spiegelberg</span>,
            <i class="stage">balancas la kapon</i>. ―
            Ne, ne, ne! Tio ĉi ne povas
            esti. Ne eble, frato, vi ne povas tiel opinii serioze. Diru, frateto, ĉu
            ne la mizero vin tiel agordas? Venu, mi rakontos al vi peceton el
            miaj bubaj jaroj. Mi havis tiam apud mia domo foson, kiu, se preni
            la plej malmulte, havis almenaŭ ok futojn da larĝeco, kaj ni,
            buboj, konkure penadis transsalti ĝin. Sed la penado estis vana.
            Pum! vi jam kuŝis, kaj oni mokis kaj ridis pri vi kaj superĵetadis
            vin per neĝbuloj. Apud mia domo kuŝis sur ĉeno la hundo de
            ĉasisto, tre mordema bestego, kiu kaptadis kiel fulmo la knabinojn
            per la rando de la vesto, kiam ili ne rimarkis kaj iris tro
            proksime. Nu, por mi ĝi estis la plej kora ĝojo inciti la hundon,
            kie mi nur povis, kaj mi preskaŭ krevis de ridado ĉiufoje, kiam la
            kanajlo min tiam tiel kolerege rigardis kaj tiel volonte sin ĵetus
            sur min, se ĝi nur povus. — Kio okazis? Unu fojon mi denove
            faras al ĝi tiel, kaj mi ĵetas al ĝi ŝtonon en la ripon tiel forte,
            ke de furiozo la besto deŝiras sin de la ĉeno kaj ĵetas sin al mi,
            kaj mi, kiel pelata de ĉiuj diabloj, forkuras per ĉiuj fortoj... Fulmo
            kaj tondro! jen estas ĝuste la malbenita foso antaŭ mi! Kion fari?
            
            
            
            
            La hundo min jam atingas, kaj ĝi estas furioza, — tial, rapide
            decidite, mi faras salton — kaj mi troviĝas transe. Al tiu ĉi salto mi
            devis danki mian vivon, ĉar la bestego disŝirus min al pecetoj.
         </p>
         <p class="sp"><span class="speaker">Moor</span>. ―
            Sed por kio vi nun tion ĉi rakontas?
         </p>
         <p class="sp"><span class="speaker">Spiegelberg</span>. ―
            Por tio, ke vi vidu, kiel la fortoj kreskas en la
            mizero. Tial mi ne ektimas, kiam venas ekstremeco. La kuraĝo
            kreskas kune kun la danĝero; la forto grandiĝas en premateco. La
            sorto kredeble volas fari el mi grandan homon, ĉar ĝi metas al mi
            sur la vojon tiom da malhelpoj.
         </p>
         <p class="sp"><span class="speaker">Moor</span>,
            <i class="stage">malkontente</i>. ―
            Mi ne scias, por kio ni ankoraŭ devus havi
            kuraĝon kaj ne havis ĝin.
         </p>
         <p class="sp"><span class="speaker">Spiegelberg</span>. ―
            Tiel? Kaj vi volas do lasi, ke viaj talentoj en vi
            aerdisiĝu? ke viaj kapabloj enteriĝu? Ĉu vi opinias, ke viaj petoloj
            en Lepsiko prezentas la limojn de homa sprito? Ni venu antaŭe
            en la grandan mondon — Parizon, Londonon, — kie oni ricevas
            vangofrapojn, se oni iun salutas per la nomo de honesta homo.
            Jen tie estas efektiva kora plezuro, kiam oni praktikas la metion
            en grandaj mezuroj. Vi miros, vi larĝe malfermos la okulojn!
            Atendu, kaj kiel oni falsofaras skribon, trompoturnas ludostojn,
            disrompas serurojn kaj elŝutas el kofroj ilian internaĵon, — tion ĉi
            vi ankoraŭ lernos de Spiegelberg! Sur la unua renkontita pendingo
            oni devas pendigi tiun kanajlon, kiu kun rektaj fingroj volas morti
            de malsato.
         </p>
         <p class="sp"><span class="speaker">Moor</span>,
            <i class="stage">distrite</i>. ―
            Kiel? vi progresis ankoraŭ pli?
         </p>
         <p class="sp"><span class="speaker">Spiegelberg</span>. ―
            Ŝajnas al mi, ke vi ne havas konfidon al mi.
            Atendu, lasu min antaŭe varmiĝi, tiam vi vidos miraklojn! Via
            cerbeto renversiĝos en via kranio, kiam mia naskema sprito akuŝiĝos.
            
            (<i class="stage">Levas sin, flamiĝe.</i>)
             Kiel lume fariĝas en mi! Grandaj ideoj
            elkrepuskiĝas en mia animo! Gigantaj planoj fermentas en mia kreema
            kranio. Malbenita dormemeco 
            (<i class="stage">Frapante al si la kapon.</i>)
             ĝis nun
            katenis miajn fortojn, baris kaj jugis miajn intencojn! Mi vekiĝas,
            mi sentas, kiu mi estas, kiu mi devas fariĝi!
         </p>
         <p class="sp"><span class="speaker">Moor</span>. ―
            Vi estas malsaĝulo. La vino fanfaronas el via cerbo.
         </p>
         <p class="sp"><span class="speaker">Spiegelberg</span>,
            <i class="stage">pli flamiĝe</i>. ―
            « Spiegelberg, — oni diros, — ĉu vi
            estas sorĉisto, Spiegelberg? » — « Estas domaĝe, ke vi ne fariĝis
            generalo, Spiegelberg, — diros la reĝo, — vi forpelus la Aŭstrojn
            tra butontruo. » — « Jes, — krios la doktoroj, — ĝi estas nepardonebla,
            ke tiu homo ne studis la medicinon, li certe elpensus
            novan pulvoron kontraŭ la kropo. » — « Ha, kial li ne dediĉis
            sin speciale al la politika ekonomio, — ĝemos en siaj kabinetoj la
            diversaj Sully'oj, — li el ŝtonoj elsorĉus luidorojn. » Kaj pri
            Spiegelberg oni parolados en la oriento kaj en la okcidento, kaj en
            koton oni vin ĵetos, vi, timemuloj, vi, bufoj, dum Spiegelberg kun
            etenditaj flugiloj flugos al la templo de la senmorta gloro.
         </p>
         <p class="sp"><span class="speaker">Moor</span>. ―
            Feliĉan vojon! Levu vin per kolonoj de malhonoro al
            la supro de la gloro. En la ombro de miaj prapatraj arbaretoj, en la
            brakoj de mia Amalio, logas min plezuro pli nobla. Jam en la
            pasinta semajno mi skribis al mia patro pri pardono, mi ne kaŝis
            antaŭ li eĉ la plej malgrandan cirkonstancon, kaj kie estas sincereco,
            tie estas ankaŭ kompato kaj helpo. Ni diru al ni reciproke
            adiaŭ, Maŭrico. Ni vidas nin hodiaŭ kaj neniam plu. La poŝto
            venis. La pardono de mia patro estas jam interne de la muroj de
            tiu ĉi urbo.
         </p>
         <p><i class="stage">Aperas Schweizer, Grimm, Roller, Schufterle kaj Razmann.</i></p>
         <p class="sp"><span class="speaker">Roller</span>. ―
            Ĉu vi scias, ke oni nin serĉas?
         </p>
         <p class="sp"><span class="speaker">Grimm</span>. ―
            Ke ni eĉ unu minuton ne estas certaj, ke oni nin tuj
            ne arestos?
         </p>
         <p class="sp"><span class="speaker">Moor</span>. ―
            Ĝi min ne mirigas. Fariĝu, kio volas! Ĉu vi ne
            vidis Schwarzon? Ĉu li ne diris al vi pri letero, kiun li havas por
            mi?
         </p>
         <p class="sp"><span class="speaker">Roller</span>. ―
            Jam longe li vin serĉas, Mi supozas ion tiuspecan.
         </p>
         <p class="sp"><span class="speaker">Moor</span>. ―
            Kie li estas? kie? kie? 
            (<i class="stage">Volas rapide foriri.</i>)
            
         </p>
         <p class="sp"><span class="speaker">Roller</span>. ―
            Restu! Ni diris al li, ke li venu ĉi tien. Vi tremas?
         </p>
         <p class="sp"><span class="speaker">Moor</span>. ―
            Mi ne tremas. Kial mi devus tremi? Kamaradoj, tiu ĉi
            
            
            
            
            letero... Ĝoju kun mi! Mi estas la plej feliĉa homo sub la suno, —
            kial mi devus tremi?
         </p>
         <p><i class="stage">Aperas Schwarz.</i></p>
         <p class="sp"><span class="speaker">Moor</span>,
            <i class="stage">kuras al li renkonte</i>. ―
            Frato, frato! la leteron! la leteron!
         </p>
         <p class="sp"><span class="speaker">Schwarz</span>,
            <i class="stage">donas al li la leteron, kiun li rapidege malfermas</i>. ―
            Kio
            al vi estas? vi ja fariĝis pala kiel la muro!
         </p>
         <p class="sp"><span class="speaker">Moor</span>. ―
            La skribkaraktero de mia frato!
         </p>
         <p class="sp"><span class="speaker">Schwarz</span>. ―
            Kion do tie faras Spiegelberg?
         </p>
         <p class="sp"><span class="speaker">Grimm</span>. ―
            La homo estas freneza. Li faras gestojn, kiel ĉe la malsano
            de Sankta Vito.
         </p>
         <p class="sp"><span class="speaker">Schufterle</span>. ―
            Lia prudento turniĝas. Mi pensas, ke li faras
            versojn.
         </p>
         <p class="sp"><span class="speaker">Razmann</span>. ―
            Spiegelberg! He, Spiegelberg! La kanajlo ne aŭdas.
         </p>
         <p class="sp"><span class="speaker">Grimm</span>,
            <i class="stage">skuas lin</i>. ―
            Homo! ĉu vi sonĝas, aŭ....?
         </p>
         <p class="sp"><span class="speaker">Spiegelberg</span>,
            <i class="stage">kiu la tutan tempon en la angulo de la ĉambro faradis
               pantomimojn de projektofaranto, suprensaltas sovaĝe</i>. ―
            « La bourse
            ou la vie! » 
            (<i class="stage">Li kaptas Schweizeron ĉe la kolo, kaj tiu trankvile ĵetas
               lin al la muro. Moor faligas la leteron kaj rapide elkuras. Ĉiuj salte
               leviĝas.</i>)
            
         </p>
         <p class="sp"><span class="speaker">Roller</span>,
            <i class="stage">krias post la elkurinto</i>. ―
            Moor! Kien vi kuras? Kion vi
            faras?
         </p>
         <p class="sp"><span class="speaker">Grimm</span>. ―
            Kio estas al li? Kio estas al li? Li estas pala kiel
            kadavro.
         </p>
         <p class="sp"><span class="speaker">Schweizer</span>. ―
            Belaj novaĵoj ĝi kredeble estas! Ni rigardu!
         </p>
         <p class="sp"><span class="speaker">Roller</span>,
            <i class="stage">levas la leteron de la tero kaj legas</i>. ―
            « Malfeliĉa frato! »
            — la komenco sonas gaje — « Nur per mallongaj vortoj mi devas
            al vi raporti, ke via espero ne plenumiĝis. La patro komisiis min
            diri al vi, ke vi iru, kien kondukas vin viaj malhonoraj agoj. Li
            ankaŭ diras, ke vi faru al vi nenian esperon plorakiri iam pardonon
            ĉe liaj piedoj, se vi ne volas atendi, ke en la subteraĵoj de liaj
            turoj oni regaladu vin per akvo kaj pano tiel longe, ĝis viaj haroj
            elkreskos kiel aglaj plumoj, kaj viaj ungoj fariĝos kiel ungegoj de
            
            
            
            
            
            birdoj. Tio ĉi estas liaj propraj vortoj. Li ordonas al mi fini la
            leteron. Adiaŭ por ĉiam! Mi vin bedaŭras. — Francisko de Moor. »
         </p>
         <p class="sp"><span class="speaker">Schweizer</span>. ―
            Sukerdolĉa frateto, efektive! Francisko estas
            nomata tiu kanajlo?
         </p>
         <p class="sp"><span class="speaker">Spiegelberg</span>,
            <i class="stage">senbrue alpaŝante</i>. ―
            Oni parolas pri akvo kaj
            pano? Bela vivo! Nu, mi ion alian elzorgis por vi! Ĉu mi ne diris,
            ke fine mi devas pensi por vi ĉiuj?
         </p>
         <p class="sp"><span class="speaker">Schweizer</span>. ―
            Kion la ŝafa kapo diras? La azeno volas pensi por
            ni ĉiuj?
         </p>
         <p class="sp"><span class="speaker">Spiegelberg</span>. ―
            Leporoj, kripluloj, lamaj hundoj vi ĉiuj estas, se
            vi ne havas la kuraĝon, por riski ion grandan!
         </p>
         <p class="sp"><span class="speaker">Roller</span>. ―
            Nu, tio. efektive ni estus, vi estas prava! sed ĉu ĝi
            elŝiros nin el tiu ĉi malbenita situacio, tio, kion vi volas riski? Ĉu
            ĝi elŝiros?
         </p>
         <p class="sp"><span class="speaker">Spiegelberg</span>,
            <i class="stage">kun fiera rido</i>. ―
            Mizera simplulo! elŝiri el tiu ĉi
            situacio? ha, ha, ha! elŝiri el tiu ĉi situacio? Kaj pli multe via
            fingringo da cerbo ne pretendas? Kaj kun tio ĉi via ĉevalino iras
            jam al la stalo? Spiegelberg estus hunda semo, se li per tio ĉi
            volus eĉ komenci. Heroojn, mi diras al vi, baronojn, princojn,
            diojn ĝi faros el vi!
         </p>
         <p class="sp"><span class="speaker">Razmann</span>. ―
            Tio ĉi estas tro multe por unu fojo, efektive! Sed
            ĝi estos kredeble kolrompa laboro, ĝi kostos kredeble almenaŭ la
            kapon?
         </p>
         <p class="sp"><span class="speaker">Spiegelberg</span>. ―
            Ĝi postulas nenion krom kuraĝo, ĉar koncerne
            la saĝon, mi ĉion prenas sur min. Kuraĝon, mi diras al vi,
            Schweizer, kuraĝon, Roller, Grimm, Razmann, Schufterle!
            Kuraĝon!
         </p>
         <p class="sp"><span class="speaker">Schweizer</span>. ―
            Kuraĝon? Se nur tio ĉi estas bezona, kuraĝon
            mi havas sufiĉe, por iri nudapiede tra la mezon de la infero.
         </p>
         <p class="sp"><span class="speaker">Schufterle</span>. ―
            Sufiĉe da kuraĝo, por boksi sub minacanta
            pendingo kun la diablo mem pro mizera pekulo.
         </p>
         <p class="sp"><span class="speaker">Spiegelberg</span>. ―
            Tio ĉi al mi plaĉas! Se vi havas kuraĝon, tiam
            
            
            
            
            iu el vi elpaŝu kaj diru, ke li havas ankoraŭ ion por perdi kaj ne
            ĉion por gajni!
         </p>
         <p class="sp"><span class="speaker">Schwarz</span>. ―
            Efektive, estus io por perdi, se mi volus perdi tion,
            kion mi povas ankoraŭ gajni!
         </p>
         <p class="sp"><span class="speaker">Razmann</span>. ―
            Jes, al la diablo! kaj estus io por gajni, se mi volus
            tion gajni, kion mi ne povas perdi.
         </p>
         <p class="sp"><span class="speaker">Schufterle</span>. ―
            Se mi devus tion perdi, kion mi kredite portas sur
            mia korpo, tiam mi en ĉiu okazo morgaŭ havus nenion plu por
            perdi.
         </p>
         <p class="sp"><span class="speaker">Spiegelberg</span>. ―
            Sekve nu! 
            (<i class="stage">Li stariĝas meze inter ili kun ĵuriga
               tono.</i>)
             Se ankoraŭ unu guto da germana heroa sango fluas en viaj
            vejnoj, — venu! Ni enloĝiĝos en la bohemaj arbaroj, tie ni kunmetos
            bandon da rabistoj kaj... kion vi tiel rigardegas min? Ĉu via iometo
            da kuraĝo jam elvaporiĝis?
         </p>
         <p class="sp"><span class="speaker">Roller</span>. ―
            Certe, vi estas ne la unua fripono, kiu forgesis pri la
            alta pendingo... kaj tamen... kian alian elekton ni nun ankoraŭ
            havus?
         </p>
         <p class="sp"><span class="speaker">Spiegelberg</span>. ―
            Elekton? Kion? nenion vi havas por elekti! Ĉu
            vi volas kuŝi en la malliberejo de ŝulduloj kaj tie putri ĝis oni
            trumpetos la tagon de lasta juĝo? Ĉu vi volas turmentiĝi per
            ŝovelilo kaj terbatilo pro peco da seka pano? Ĉu vi volas antaŭ la
            fenestroj de la homoj elpremi bagatelan almozon per strata
            kantado? Aŭ ĉu vi volas enskribiĝi en la soldataron — estas
            ankoraŭ demando, ĉu oni konfidos al viaj vizaĝoj — kaj tie sub la
            hipoĥondria humoro de ordonema kaporalo antaŭtempe submeti
            vin al la suferoj de la infera purigejo? aŭ tintante promenadi laŭ
            la takto de tamburo? aŭ en la punlaboreja paradizo treni kun vi la
            tulan fermagazenon de Vulkano? Vidu, tion ĉi vi havas por elekti,
            tio ĉi estas ĉio, kion vi povas elekti!
         </p>
         <p class="sp"><span class="speaker">Roller</span>. ―
            Tute malprava tamen Spiegelberg ne estas. Mi ankaŭ
            jam resumis miajn planojn, sed ili fine ĉiam revenas al unu
            punkto. Ĉu ne estus bone, mi: diris al mi, se vi sidiĝus kaj
            
            
            
            
            
            kunŝmirus ian poŝlibron, aŭ almanakon, aŭ ion similan, kaj pro la
            groŝo skribus recenzojn, kiel estas nun modo?
         </p>
         <p class="sp"><span class="speaker">Schufterle</span>. ―
            Al la diablo! viaj konsiloj estas proksimaj al miaj
            projektoj. Mi pensis en mi mem, ĉu ne estus bone, se vi fariĝus
            pietisto kaj ĉiusemajne aranĝus viajn horojn de edifado?
         </p>
         <p class="sp"><span class="speaker">Grimm</span>. ―
            Trafite! Kaj se tio ĉi ne bone iros, tiam fariĝi ateisto!
            Ni povus bati la buŝojn al la kvar evangeliistoj, ni zorgus pri tio,
            ke la ekzekutisto forbruligu nian libron, kaj tiamaniere ĝi estus
            aĉetata en grandega amaso.
         </p>
         <p class="sp"><span class="speaker">Razmann</span>. ―
            Aŭ ni komencus atakadon kontraŭ la Francoj. Mi
            konas unu doktoron, kiu konstruis al si domon sole per hidrargo,
            kiel diras la surskribo sur la doma pordo.
         </p>
         <p class="sp"><span class="speaker">Schweizer</span>,
            <i class="stage">leviĝas kaj donas al Spiegelberg la manon</i>. ―
            Maŭrico,
            vi estas granda homo! aŭ blinda porko trovis glanon.
         </p>
         <p class="sp"><span class="speaker">Schwarz</span>. ―
            Bonegaj planoj! Belaj negocoj! Kiel la grandaj
            spiritoj ja simpatias! Nun mankas ankoraŭ, ke ni fariĝu virinoj
            kaj parigistinoj, aŭ ke ni elmetu por vendado nian virgecon.
         </p>
         <p class="sp"><span class="speaker">Spiegelberg</span>. ―
            Ŝercoj, ŝercoj! Kaj kio vin malhelpas esti
            preskaŭ ĉio kune en unu persono? Mia plano en ĉiu okazo puŝos
            vin plej alten, kaj krom tio vi havos ankoraŭ gloron kaj
            senmortecon! Vidu, mizeruloj! ankaŭ pri tio oni devas pensi, pri la
            postmorta gloro, la dolĉa sento de neforgesebleco.
         </p>
         <p class="sp"><span class="speaker">Roller</span>. ―
            Kaj plej supre en la nomaro de honestaj homoj! Vi
            estas majstra parolisto, Spiegelberg, se oni bezonas el honesta
            homo fari kanajlon. Sed diru do, kie estas Moor?
         </p>
         <p class="sp"><span class="speaker">Spiegelberg</span>. ―
            Honesta, vi diras? Ĉu vi pensas, ke vi poste
            estos malpli honesta, ol vi estas nun? Kion vi nomas honesta?
            Depreni al riĉaj avaruloj de ilia kolo trionon de la zorgoj, kiuj nur
            forpelas de ili la oran dormon, doni liberan kuron al la haltinta
            mono, reordigi la egalpezon de havoj, — per unu vorto, denove
            revenigi la oran tempaĝon, liberigi Dion de kelkaj tedaj pensiuloj,
            ŝparigi al li militon, peston, karan tempon kaj doktorojn, — vidu,
            
            
            
            
            
            
            
            tion ĉi mi nomas esti honesta, tion ĉi mi nomas esti valora ilo en la
            mano de la Providenco; kaj ĉe ĉiu rostaĵo, kiun oni manĝas, havi
            la flatan konscion, ke ĝin akiris al vi via ruzeco; via leona kuraĝo,
            via nokta maldormado, esti respektata de grandaj kaj malgrandaj....
         </p>
         <p class="sp"><span class="speaker">Roller</span>. ―
            Kaj fine kun vivanta korpo leviĝi al la ĉielo, kaj
            malgraŭ fulmotondro kaj vento, malgraŭ la manĝegema stomako
            de la maljuna avino, la tempo, sub la suno kaj luno kaj ĉiuj
            steloj pendi en la aero, kie eĉ la senprudentaj birdoj de la ĉielo,
            allogitaj de nobla avideco, muzikas sian ĉielan koncerton, kaj la
            vostoportantaj anĝeloj aranĝas sian sanktegan sinedrion? ne vere?
            Kaj dum monarĥoj kaj potenculoj estas konsumataj de tineoj kaj
            vermoj, vi havos la honoron akceptadi vizitojn de la reĝa birdo
            de Jupitero? Maŭrico, Maŭrico, Maŭrico! gardu vin! gardu vin
            kontraŭ la tripieda besto!
         </p>
         <p class="sp"><span class="speaker">Spiegelberg</span>. ―
            Kaj tio ĉi vin timigas, lepora koro? Jam ne unu
            universala genio, kiu povus reformi la mondon, forputris ja en la
            senfeligejo, kaj tamen ĉu oni ne parolas pri tia homo en la daŭro
            de jarcentoj, jarmiloj, dum tiu aŭ alia reĝo aŭ princo estus tute
            forsilentita en la historio, se lia historiisto ne timus la manklokon
            en la tabelo de intersekvado, kaj se la libro de tiu ĉi verkisto ne
            gajnus per tio kelkajn oktavajn paĝojn, por kiuj la eldonisto pagas
            al li kontantan monon. Kaj se la migranto vidos vin tiel fluganta
            kaj refluganta en la vento, li murmuros al si mem: « tiu ĉi certe
            ne havis akvon en la cerbo », kaj li ekĝemos pri la mizeraj
            tempoj.
         </p>
         <p class="sp"><span class="speaker">Schweizer</span>,
            <i class="stage">frapas lin sur la ŝultron</i>. ―
            Majstre, Spiegelberg!
            majstre! Kial, al la diablo, vi tie ĉi staras sendecide?
         </p>
         <p class="sp"><span class="speaker">Schwarz</span>. ―
            Kaj se ĝia nomo eĉ estus prostitucio, — kio do
            sekvas? Ĉu oni ne povas por ĉiu okazo ĉiam havi ĉe si pulvoreton,
            kiu vin tute silente ekspedos trans la Aĥeronon, kie neniu koko
            pri tio pepos? Ne, frato Maŭrico! via propono estas bona, tiel
            diras ankaŭ mia kateĥismo.
         </p>
         <p class="sp"><span class="speaker">Schufterle</span>. ―
            Al la diablo! Mia ankaŭ ne parolas alie.
            Spiegelberg, vi min varbis.
         </p>
         <p class="sp"><span class="speaker">Razmann</span>. ―
            Vi, kiel dua Orfeo, endormigis per via kantado la
            kriantan bestegon, mian konsciencon. Prenu min tutan, kiel mi
            nun staras!
         </p>
         <p class="sp"><span class="speaker">Grimm</span>. ―
            « Si omnes consentiunt ego non dissentio ». Perfekte
            kaj sen komo. En mia kapo nun estas aŭkcio: pietistoj, ĉarlatanoj,
            recenzantoj kaj friponoj, — kiu plej multe proponos, tiu
            min havos. Prenu tiun ĉi manon, Maŭrico!
         </p>
         <p class="sp"><span class="speaker">Roller</span>. ―
            Kaj vi ankaŭ, Schweizer? 
            (<i class="stage">Donas al Spiegelberg la
               dekstran manon.</i>)
             Tiel mi fordonas mian animon al la diablo.
         </p>
         <p class="sp"><span class="speaker">Spiegelberg</span>. ―
            Kaj vian nomon al la steloj! Kio grava ĝi estas,
            kien iras la animo? Se amasoj da antaŭrajdantaj kurieroj anoncas
            pri nia veno, tiel ke la satanoj sin feste ornamas, elviŝas al si la
            miljaran fulgon el la okulharoj, kaj miriadoj da kornitaj kapoj
            elŝovas sin el la fumanta tubo de siaj sulfuraj kamenoj, por vidi
            nian enveturon! Kamaradoj! 
            (<i class="stage">Suprensaltas.</i>)
             Kuraĝe, kamaradoj!
            Kio en la mondo egalvaloras tiun ĉi ebriecon de entuziasmo?
            Venu, kamaradoj!
         </p>
         <p class="sp"><span class="speaker">Roller</span>. ―
            Kviete, kviete! Kien? La besto devas ankaŭ havi
            sian kapon, infanoj!
         </p>
         <p class="sp"><span class="speaker">Spiegelberg</span>,
            <i class="stage">kolere</i>. ―
            Kion la ŝanceliĝanto predikas? Ĉu la
            kapo ne staris jam prete, antaŭ ol iu membro sin movis? Sekvu
            min, kamaradoj!
         </p>
         <p class="sp"><span class="speaker">Roller</span>. ―
            Trankvile, mi diras. Ankaŭ la libereco devas havi
            sian sinjoron. Sen reganto Romo kaj Sparto pereis.
         </p>
         <p class="sp"><span class="speaker">Spiegelberg</span>,
            <i class="stage">mole</i>. ―
            Jes, atendu, Roller estas prava. Kaj ĝi
            devas esti luma kapo. Vi komprenas? rafinita, politika kapo ĝi
            devas esti. Jes, kiam mi prezentas al mi, kio vi estis antaŭ unu
            horo, kaj kio vi estas nun, — kio vi nun estas dank' al feliĉa ideo...
            Jes, certe, certe vi devas havi ĉefon. Kaj tiu, kiu elpensis tiun
            ideon, — diru al mi, ĉu li ne estas kredeble luma, politika kapo?
         </p>
         <p class="sp"><span class="speaker">Roller</span>. ―
            Se oni povus esperi, se oni povus revi.., sed mi timas,
            ke li tion ĉi ne faros.
         </p>
         <p class="sp"><span class="speaker">Spiegelberg</span>. ―
            Kial ne? Diru ĝin kuraĝe, amiko! Kiel ajn malfacile
            estas konduki la batalantan ŝipon kontraŭ la ventoj, kiel ajn
            peze ĝi premas, la ŝarĝo de la kronoj, — diru ĝin sentime, Roller!
            eble li tamen tion ĉi faros.
         </p>
         <p class="sp"><span class="speaker">Roller</span>. ―
            Kaj rompita estas ĉio, se li tion ĉi ne faros. Sen Moor
            ni estas korpo sen animo.
         </p>
         <p class="sp"><span class="speaker">Spiegelberg</span>,
            <i class="stage">kolere deturniĝas de li</i>. ―
            Azeno!
         </p>
         <p class="sp"><span class="speaker">Moor</span>,
            <i class="stage">eniras en sovaĝa ekscito kaj malkviete kuradas en la ĉambro
               tien kaj reen, al si mem</i>. ―
            Homoj! homoj! Malicaj, hipokritaj
            krokodilidoj! Iliaj okuloj estas akvo, iliaj koroj estas fero! Kisoj
            sur la lipoj, glavoj en la brusto! Leonoj kaj leopardoj nutras
            iliajn idojn, korvoj manĝigas kadavrojn al iliaj infanoj... kaj
            li.... Malbonecon mi lernis toleri, mi povas rideti, kiam mia plej
            granda malamiko trinkas la sangon de mia propra koro pro mia
            sano, — sed se samsanga amo fariĝas perfidulo, se patra amo
            fariĝas Megero... ho, tiam ekflamiĝu, vira trankvileco, sovaĝiĝu
            kiel tigro, vi, kvieta ŝafo! Kaj ĉiu fibro streĉiĝu por kolerego kaj
            ekstermado!
         </p>
         <p class="sp"><span class="speaker">Roller</span>. ―
            Aŭdu, Moor! Kia estas via opinio? Vivo de rabistoj
            estas ja ankaŭ pli bona ol kuŝi kun akvo kaj pano en la subteraĵo
            de turo?
         </p>
         <p class="sp"><span class="speaker">Moor</span>. ―
            Kial tiu spirito ne eniris en tigron, kiu hakas sian
            furiozan dentaron en homan karnon? Ĉu tio ĉi estas patra fideleco?
            Ĉu tio ĉi estas amo por amo? Mi volus esti urso kaj inciti la
            ursojn de la norda lando kontraŭ tiu ĉi gento de mortigistoj....
            Pento, kaj tamen nenia pardono!... Ho, mi venenus la oceanon,
            por ke ili trinku morton el ĉiuj fontoj! Konfido, nevenkebla
            certeco, kaj nenia kompato!
         </p>
         <p class="sp"><span class="speaker">Roller</span>. ―
            Aŭskultu do, Moor, kion mi diras al vi!
         </p>
         <p class="sp"><span class="speaker">Moor</span>. ―
            Ĝi estas nekredebla, ĝi estas sonĝo, ĝi estas trompiĝo
            
            
            
            
            
            
            de la sentoj! Tia kortuŝanta peto, tia viva priskribo de la mizero
            kaj de la larma pento, — sovaĝa besto fandiĝus de kompato!
            Ŝtonoj elverŝus larmojn, kaj tamen... oni rigardus ĝin kiel malamikan
            paskvilon kontraŭ la homa gento, se mi ĝin rakontus...
            kaj tamen, tamen... ho, se mi tra la tuta naturo povus blovi per la
            korno de ribelo, konduki aeron, teron kaj maron batale kontraŭ la
            hiena gento!
         </p>
         <p class="sp"><span class="speaker">Grimm</span>. ―
            Aŭskultu do, aŭskultu! Pro furiozeco vi ja nenion
            aŭdas.
         </p>
         <p class="sp"><span class="speaker">Moor</span>. ―
            For, for de mi! Ĉu via nomo ne estas homo? Ĉu vin
            ne naskis virino? For de miaj okuloj, vi kun la homa vizaĝo! Mi
            tiel neesprimeble lin amis! tiel amis neniu filo; mil vivojn mi por
            li... 
            (<i class="stage">Furioze piedobatas la teron.</i>)
             Ha! kiu volus doni al mi nun
            glavon en la manon, por haki brulan vundon al tiu vipero! Kiu
            volus diri al mi, kie mi la koron de ĝia vivo povus atingi, frakasi,
            neniigi, — li estus mia amiko, mia anĝelo, mia Dio, — mi lin
            adorus!
         </p>
         <p class="sp"><span class="speaker">Roller</span>. ―
            Ĝuste tiaj amikaj ni ja volas esti, lasu do vin prudentigi!
         </p>
         <p class="sp"><span class="speaker">Schwarz</span>. ―
            Venu kun ni al la bohemaj arbaroj! Ni volas kolekti
            bandon da rabistoj, kaj vi... 
            (<i class="stage">Moor rigardas lin fikse.</i>)
            
         </p>
         <p class="sp"><span class="speaker">Schweizer</span>. ―
            Vi estu nia hetmano! Vi devas esti nia hetmano!
         </p>
         <p class="sp"><span class="speaker">Spiegelberg</span>,
            <i class="stage">furioze ĵetas sin sur seĝon</i>. ―
            Sklavoj kaj senkuraĝuloj!
         </p>
         <p class="sp"><span class="speaker">Moor</span>. ―
            Kiu inspiris al vi tiun vorton? Aŭdu, homo! 
            (<i class="stage">Forte kaptante
               Schwarzon</i>)
             tion ĉi vi prenis ne el via homa animo! Kiu inspiris al
            vi la vorton? Jes, per la morto mi ĵuras! ni tion faros! ni
            tion devas fari! la ideo meritas adoradon.... Rabistoj kaj mortigistoj!...
            Mi ĵuras per mia animo, mi estas via hetmano!
         </p>
         <p class="sp"><span class="speaker">Ĉiuj</span>,
            <i class="stage">kun brua krio</i>. ―
            Vivu la hetmano!
         </p>
         <p class="sp"><span class="speaker">Spiegelberg</span>,
            <i class="stage">suprensaltante, al si mem</i>. ―
            Ĝis mi lin transforigos!
         </p>
         <p class="sp"><span class="speaker">Moor</span>. ―
            Vidu, nun kvazaŭ katarakto falas de miaj okuloj, —
            
            
            
            
            
            kia malsaĝulo mi estis, ke mi volis reiri en la kaĝon! Mia
            spirito avidas farojn, mia spiro postulas liberecon... Mortigistoj!
            Rabistoj! Kun tiu ĉi vorto la leĝo ruliĝis sub miajn piedojn... La
            homoj kaŝis antaŭ mi homecon, kiam mi apelaciis al homeco, —
            flugu do for de mi, simpatio kaj homa indulgeco! — Mi ne havas
            plu patron, mi ne havas plu amon, kaj sango kaj morto forgesigu
            min, ke io iam estis al mi kara! — Venu, venu! — Ho, mi faros
            al mi teruran amuzon.... estas decidite, mi estas via hetmano! Kaj
            bravulo estos tiu majstro inter vi, kiu plej sovaĝe bruligos, plej
            kruele mortigos, — ĉar mi diras al vi, li estos rekompencita reĝe.
            Stariĝu ĉirkaŭ mi, ĉiu el vi, kaj ĵuru al mi fidelecon kaj obeadon
            ĝis la morto! Ĵuru ĝin al mi per tiu ĉi vira dekstra mano!
         </p>
         <p class="sp"><span class="speaker">Ĉiuj</span>,
            <i class="stage">donas al li la manon</i>. ―
            Ni ĵuras al vi fidelecon kaj obeadon
            ĝis la morto!
         </p>
         <p class="sp"><span class="speaker">Moor</span>. ―
            Bone, kaj per tiu ĉi vira mano mi ĵuras al vi ĉi tie, ke
            fidele kaj kuraĝe mi restos via hetmano la morto! Tiu ĉi brako
            tuj kadavrigos tiun, kiu iam ŝanceliĝos aŭ dubos aŭ retiriĝos! Tion
            saman faru al mi ĉiu el vi, se mi rompos mian ĵuron! Ĉu vi estas
            kontentaj? 
            (<i class="stage">Spiegelberg kuras furioze tien kaj reen.</i>)
            
         </p>
         <p class="sp"><span class="speaker">Ĉiuj</span>,
            <i class="stage">suprenĵetante la ĉapelojn</i>. ―
            Ni estas kontentaj.
         </p>
         <p class="sp"><span class="speaker">Moor</span>. ―
            Nu, bone do, tial ni iru! Ne timu morton nek danĝeron,
            ĉar super ni reĝas neŝanĝebla fatalo! Ĉiun fine tia difinita tago
            atingos, ĉu ĝi estos sur mola lanuga kuseno, ĉu en la kruda tumulto
            de la batalo, ĉu sur senkovra pendingo aŭ rado! Unu el ĉio ĉi tio
            estas nia sorto! 
            (<i class="stage">Ili foriras.</i>)
            
         </p>
         <p class="sp"><span class="speaker">Spiegelberg</span>,
            <i class="stage">sekvante ilin per la rigardo</i>. ―
            Via registro havas
            truon: vi forgesis pri veneno. 
            (<i class="stage">Foriras.</i>)
            
         </p>
      </div>
      <div class="@type">
         <h4 class="head">Sceno Tria</h4>
         <p class="stage"><strong>En la kastelo de Moor. Ĉambro de Amalio.</strong></p>
         <p class="stage">FRANCISKO. AMALIO.</p>
         <p class="sp"><span class="speaker">Francisko</span>. ―
            Vi deturnas de mi vian rigardon, Amalio? Ĉu mi
            meritas malpli ol tiu, kiun la patro malbenis?
         </p>
         <p class="sp"><span class="speaker">Amalio</span>. ―
            For! Ha, la amoplena, kompatema patro, kiu sian
            filon fordonas al la lupoj kaj monstroj! Hejme li regalas sin per
            dolĉaj bonegaj vinoj kaj dorlotas siajn kadukajn membrojn en
            kusenoj el lanugo de molanasoj, dum lia granda, admirinda filo
            suferas mizeron. Hontu vi, malhomoj! Hontu, vi drakaj animoj, vi,
            malhonoro de la homaro! Sian solan filon!
         </p>
         <p class="sp"><span class="speaker">Francisko</span>. ―
            Ŝajnus al mi, ke li havas du filojn.
         </p>
         <p class="sp"><span class="speaker">Amalio</span>. ―
            Jes, li meritas havi tiajn filojn, kiel vi estas. Sur sia
            lito de morto li vane etendos siajn velkajn manojn, por voki sian
            Karolon, kaj tremege li retiriĝos, kiam li eksentos la glacie
            malvarman manon de sia Francisko. Ho, ĝi estas dolĉa, ĝi estas
            dolĉega, esti malbenita de via patro! Diru, Francisko, kara frata
            animo, kion oni devas fari, se oni volas esti malbenita de li?
         </p>
         <p class="sp"><span class="speaker">Francisko</span>. ―
            Vi fantazias, mia kara, vi estas bedaŭrinda.
         </p>
         <p class="sp"><span class="speaker">Amalio</span>. ―
            Ho, mi vin petas, ĉu vi bedaŭras vian fraton? Ne
            vi, monstro, vi lin malamas! Vi ja min ankaŭ malamas?
         </p>
         <p class="sp"><span class="speaker">Francisko</span>. ―
            Mi vin amas, kiel min mem, Amalio!
         </p>
         <p class="sp"><span class="speaker">Amalio</span>. ―
            Se vi min amas, ĉu vi povas rifuzi al mi peton?
         </p>
         <p class="sp"><span class="speaker">Francisko</span>. ―
            Nenian, nenian, se ĝi ne estas pli, ol mia vivo.
         </p>
         <p class="sp"><span class="speaker">Amalio</span>. ―
            Ho, se estas tiel! Peton, kiun vi plenumos tiel facile,
            tiel volonte, — 
            (<i class="stage">Fiere</i>)
             malamu min! Mi devas fariĝi fajroruĝa de
            honto, kiam mi pensas pri Karolo kaj rimarkas, ke vi min ne
            malamas. Vi ja promesas ĉi tion al mi? Nun iru kaj lasu min, mi
            tiel forte volas esti sola!
         </p>
         <p class="sp"><span class="speaker">Francisko</span>. ―
            Plej aminda revistino! Kiel forte mi admiras vian
            bonan, amoplenan koron! 
            (<i class="stage">Frapetas ŝin sur la bruston.</i>)
             Ĉi tie, ĉi
            tie regis Karolo kiel ia Dio en sia templo; Karolo staris antaŭ vi
            en via maldormado, Karolo regis en viaj sonĝoj, la tuta universo
            fandiĝis por vi nur en lin solan, lin solan ĝi spegulis, pri li sola ĝi
            sonis al vi. 
         </p>
         <p class="sp"><span class="speaker">Amalio</span>,
            <i class="stage">ekscitite</i>. ―
            Jes, efektive, mi ĝin konfesas. Spite al vi,
            barbaroj, mi ĝin konfesos antaŭ la tuta mondo, — mi lin amas! 
         </p>
         <p class="sp"><span class="speaker">Francisko</span>. ―
            Barbarege, kruele! Tiun ĉi amon tiel rekompenci!
            Forgesi ŝin, kiu...
         </p>
         <p class="sp"><span class="speaker">Amalio</span>,
            <i class="stage">suprensaltante</i>. ―
            Kiel, min forgesi? 
         </p>
         <p class="sp"><span class="speaker">Francisko</span>. ―
            Ĉu vi ne metis al li ringon sur la fingron? diamantan
            ringon, kiel garantiaĵon de via fideleco! Nu, estas vero,
            kiele junulo povus kontraŭstari al la ĉarmoj de malĉastulino? Kiu
            ankaŭ povus koleri lin, se nenio pli al li restis por fordoni... kaj
            ĉu ŝi ne pagis por ĝi sufiĉege per siaj karesoj, siaj ĉirkaŭprenoj?...
         </p>
         <p class="sp"><span class="speaker">Amalio</span>,
            <i class="stage">indigne</i>. ―
            Mian ringon al malĉastulino?
         </p>
         <p class="sp"><span class="speaker">Francisko</span>. ―
            Fi, fi! tio ĉi estas malnobla. Bone almenaŭ, se
            nur tio estus! Ringon, kiel ajn multekosta ĝi estus, oni fine povas
            ricevi denove ĉe ĉiu hebreo. Eble, ĝia prilaboro ne plaĉis al li, eble
            li ricevis anstataŭ ĝi pli belan. 
         </p>
         <p class="sp"><span class="speaker">Amalio</span>,
            <i class="stage">ekscitite</i>. ―
            Sed mian ringon, mi diras, mian ringon?
         </p>
         <p class="sp"><span class="speaker">Francisko</span>. ―
            Nenian alian, Amalio. Ha! tian juvelon, kaj sur
            mia fingro, kaj de Amalio! De tiu ĉi loko eĉ la morto ĝin ne
            deŝirus, — ne vere, Amalio? Ne la kosto de la diamanto, ne la arto
            de la prilaboro, la amo faras ĝian valoron.... Kara infano, vi ploras?
            Ve al tiu, kiu tiujn ĉi karegajn larmojn elpremas el tiaj ĉielaj
            okuloj! Ha, kaj se vi ĉion scius, se vi lin mem vidus, se vi lin vidus
            en lia nuna formo.
         </p>
         <p class="sp"><span class="speaker">Amalio</span>. ―
            Monstro! kiel? en kia formo?
         </p>
         <p class="sp"><span class="speaker">Francisko</span>. ―
            Silentu, silentu, bona animo, ne faru al mi detalajn
            
            
            
            
            
            demandojn! 
            (<i class="stage">Kvazaŭ al si mem, tamen laŭte.</i>)
             Se ĝi almenaŭ
            havus vualon, tiu abomeninda malvirto, por ke ĝi kaŝu sin antaŭ
            la okuloj de la mondo! Sed ĝi elrigardas terure tra la flava plumbokolora
            okula rondo; ĝi malkaŝas sin per la mortpala enfalinta
            vizaĝo, ĝi elturnas abomene la ostojn; ĝi balbutas per la duona
            kripligita voĉo, ĝi predikas terure laŭte per la tremanta kaduka
            korpo, ĝi trafosas la plej internan cerbon de la ostoj kaj ĝi rompas
            la viran forton de la juneco; ĝi ŝprucigas la pusan ruinigan ŝaŭmon
            el la frunto kaj vangoj kaj buŝo kaj el la tuta supraĵo de la korpo
            en formo de terura lepro, kaj ĝi sidas abomene en la kavoj de la
            bruta honta parto... Fi, fi! ĝi min naŭzas.... Nazo, okuloj, oreloj
            ŝanceliĝas... Vi vidis tiun mizerulon, Amalio, kiu en nia kadukulejo
            malfacile elspiris sian animon, la honto fermetis antaŭ li sian
            timeman okulon, — vi ekkriis « ve al li! » Revoku tiun bildon
            ankoraŭ unu fojon en vian animon, kaj vi havos antaŭ vi Karolon!
            Liaj kisoj estas pesto, liaj lipoj venenus viajn!
         </p>
         <p class="sp"><span class="speaker">Amalio</span>,
            <i class="stage">batas lin</i>. ―
            Senhonta blasfemisto!
         </p>
         <p class="sp"><span class="speaker">Francisko</span>. ―
            Ĉu vi sentas teruron antaŭ tiu Karolo? ĉu vi sentas
            abomenon jam antaŭ la pala pentraĵo? Iru, rigardu lin mem, vian
            belan, anĝelan, dian Karolon! Iru, enkaptu lian balzaman spiron
            kaj lasu vin mortigi per la ambroziaj odoroj, kiuj vaporas el lia
            faŭko! La sola ekspiro de lia buŝo metos vin en tiun nigran mortosimilan
            kapturniĝon, kiun donas la odoro de fendiĝanta kadavraĵo
            kaj la vido de kadavroplena loko de batalo.
         </p>
         <p class="sp"><span class="speaker">Amalio</span>,
            
            (<i class="stage">deturnas sian vizaĝon.</i>)
            
         </p>
         <p class="sp"><span class="speaker">Francisko</span>. ―
            Kia eksplodo de la amo! Kia volupteco en la ĉirkaŭprenado!
            Sed ĉu ne estas maljuste kondamni homon pro lia
            kaduka eksteraĵo? Eĉ en la plej mizera kriplaĵo de Ezopo povas
            brili granda, aminda animo, kiel rubeno en ŝlimo. 
            (<i class="stage">Malice ridetante.</i>)
            
            Eĉ el pustulaj lipoj la amo ja povas.... Kompreneble, se la
            malvirto disskuas ankaŭ la fortikecon de la karaktero, se kune
            kun la ĉasteco forflugas ankaŭ la virto, kiel la odoro malaperas el
            
            
            
            
            velkinta rozo, — se kune kun la korpo ankaŭ la spirito kripliĝas...
         </p>
         <p class="sp"><span class="speaker">Amalio</span>,
            <i class="stage">ĝoje suprensaltante</i>. ―
            Ha! Karolo! Nun mi vin denove
            rekonas! Vi estas ankoraŭ tuta, sendifekta! Ĉio estis mensogo! Ĉu
            vi ne scias, abomenulo, ke Karolo neniel povas fariĝi tia? 
            (<i class="stage">Francisko
               staras kelkan tempon meditante, poste li subite sin turnas, por
               foriri.</i>)
             Kien vi tiel rapidas? Ĉu vi forkuras de via propra malhonoro?
         </p>
         <p class="sp"><span class="speaker">Francisko</span>,
            <i class="stage">kun kovrita vizaĝo</i>. ―
            Lasu min, lasu min! lasu
            liberan kuron al miaj larmoj.... Tirana patro! la plej bonan el viaj
            filoj tiel fordoni al la mizero, al la ĉirkaŭanta malhonoro... Lasu
            min, Amalio, mi ĵetos min al liaj piedoj, genufleksinte mi lin
            petegos, ke la eldiritan malbenon li ŝarĝu sur min, ke li min
            senheredigu... min... mian sangon... mian Vivon... Ĉion...
         </p>
         <p class="sp"><span class="speaker">Amalio</span>,
            <i class="stage">ĵetas sin sur lian kolon</i>. ―
            Frato de mia Karolo! bonega,
            karega Francisko!
         </p>
         <p class="sp"><span class="speaker">Francisko</span>. ―
            Ho, Amalio! kiel mi vin amas por tiu ĉi neŝancelebla
            fideleco al mia frato? Pardonu min, ke mi kuraĝis elmeti
            vian amon al tiu kruela provo! Kiel bele vi pravigis miajn esperojn!
            Kun tiuj larmoj, tiuj ĝemoj, tiu ĉiela indigno... ankaŭ por
            mi, por mi... niaj animoj tiel harmoniis...
         </p>
         <p class="sp"><span class="speaker">Amalio</span>. ―
            Ho, ne! tion ĉi ili neniam faris!
         </p>
         <p class="sp"><span class="speaker">Francisko</span>. ―
            Ha, ili tiel harmoniis, mi ĉiam pensis, ke ni kredeble
            estas dunaskitoj! kaj ke se ne estus la ĉagrena diferenco ekstera,
            kiu bedaŭrinde donas malprofiton al Karolo, — oni konstante
            nin interŝanĝadus. Vi estas, mi ofte diradis al mi mem, vi estas ja
            la tuta Karolo, lia eĥo, lia plena portreto!
         </p>
         <p class="sp"><span class="speaker">Amalio</span>,
            <i class="stage">skuas la kapon</i>. ―
            Ne, ne, per la ĉasta lumo de la ĉielo!
            eĉ ne unu vejneto de li, eĉ ne unu fajrero de liaj sentoj
         </p>
         <p class="sp"><span class="speaker">Francisko</span>. ―
            Tiel tute egalaj en niaj inklinoj.... La rozo estis lia
            plej amata floro, — kaj kiun floron mi amis pli ol rozon? Li amis
            pasie la muzikon, kaj vi estas atestantoj, vi, steloj, vi ja tiel ofte
            vidadis min en la morta silento de la nokto, sidanta ĉe la fortepiano,
            dum ĉio ĉirkaŭ mi kuŝis senmove en ombro kaj dormo;
            
            
            
            
            kaj kiel vi povas ankoraŭ dubi, Amalio, se nia amo estis perfekte
            identa, — kaj se la amo estas la sama, kiel do povas diferenci la
            amantoj?
         </p>
         <p class="sp"><span class="speaker">Amalio</span>,
            
            (<i class="stage">rigardas lin kun miro.</i>)
            
         </p>
         <p class="sp"><span class="speaker">Francisko</span>. ―
            Estis trankvila, serena vespero, la lasta, antaŭ ol
            li forveturis Lepsikon; li prenis min kun si en tiun laŭbon, kie vi
            tiel ofte sidadis kune en revoj de amo; longe ni sidis silente, fine
            li prenis mian manon kaj diris mallaŭte kun larmoj: mi forlasas
            Amalion, mi ne scias... mi antaŭsentas, kvazaŭ ĝi estas por ĉiam...
            ne forlasu ŝin, frato! estu amiko por ŝi, estu ŝia Karolo... se
            Karolo... neniam revenos.... 
            (<i class="stage">Ĵetas sin genue antaŭ ŝi kaj kisas al ŝi
               pasie la manon.</i>)
             Neniam, neniam, neniam li revenos, kaj mi tion ĉi
            promesis al li kun sankta ĵuro!
         </p>
         <p class="sp"><span class="speaker">Amalio</span>,
            <i class="stage">resaltante</i>. ―
            Perfidulo! Kiel mi vin kaptas! Ĝuste en
            tiu laŭbo li ĵurigis min, ke nenia alia amo, se li mortus... vi vidas,
            kiel malpie, kiel abomenege vi.... For de miaj okuloj!
         </p>
         <p class="sp"><span class="speaker">Francisko</span>. ―
            Vi min ne konas, Amalio, vi min tute ne konas!
         </p>
         <p class="sp"><span class="speaker">Amalio</span>. ―
            Ho, mi vin konas, de nun mi vin konas! Kaj vi pretendis,
            ke vi estas simila al li! Antaŭ vi li plorus pro mi! Antaŭ
            vi! Pli volonte li skribus mian nomon sur la kolonon de malhonoro!
            Tuj iru for!
         </p>
         <p class="sp"><span class="speaker">Francisko</span>. ―
            Vi min ofendas!
         </p>
         <p class="sp"><span class="speaker">Amalio</span>. ―
            Iru, mi diras! Vi ŝtelis de mi karan horon, ĝi estu
            dekalkulita al vi de via vivo!
         </p>
         <p class="sp"><span class="speaker">Francisko</span>. ―
            Vi min malamas.
         </p>
         <p class="sp"><span class="speaker">Amalio</span>. ―
            Mi vin malestimegas, iru!
         </p>
         <p class="sp"><span class="speaker">Francisko</span>,
            <i class="stage">piedobatante la plankon</i>. ―
            Atendu! vi tremos do
            antaŭ mi! Forĵeti min pro almozulo? 
            (<i class="stage">Li kolere foriras.</i>)
            
         </p>
         <p class="sp"><span class="speaker">Amalio</span>. ―
            Iru, kanajlo, nun mi denove estas ĉe Karolo. Almozulo,
            li diras? Renversiĝis do la mondo! Almozuloj estas reĝoj,
            kaj reĝoj estas almozuloj! La ĉifonojn, kiujn li portas sur si, mi
            ne ŝanĝus kontraŭ la purpuro de reĝoj. La rigardo, per kiu li
            
            
            
            
            petas almozojn estas certe granda, reĝa rigardo, — rigardo, kiu
            frakasas la lukson, la paradon, la triumfojn de la granduloj kaj
            riĉuloj! For en la polvon, vi, brilanta ornamo! 
            (<i class="stage">Ŝi deŝiras la perlojn
               de sia kolo.</i>)
             Estu malbenitaj, ke vi portas oron kaj arĝenton kaj
            juvelojn, vi, grandaj kaj riĉaj! Estu malbenitaj, ke vi festenas ĉe
            luksaj tabloj! Estu malbenitaj, ke vi dorlotas viajn membrojn sur
            molaj kusenoj de volupto! Karolo! Karolo! Tiele mi vin valoras...
            
            (<i class="stage">Foriras.</i>)
            
         </p>
      </div>
      <hr>
      <div class="footer"><a href="a2.html">Akto Dua&nbsp;&gt;&gt;</a></div>
   </body>
</html>