<?xml version="1.0" encoding="UTF-8"?><rss version="2.0"
	xmlns:content="http://purl.org/rss/1.0/modules/content/"
	xmlns:wfw="http://wellformedweb.org/CommentAPI/"
	xmlns:dc="http://purl.org/dc/elements/1.1/"
	xmlns:atom="http://www.w3.org/2005/Atom"
	xmlns:sy="http://purl.org/rss/1.0/modules/syndication/"
	xmlns:slash="http://purl.org/rss/1.0/modules/slash/"
	>

<channel>
	<title>Markos Kramer &#8211; Lingva Kritiko</title>
	<atom:link href="https://lingvakritiko.com/author/marcos/feed/" rel="self" type="application/rss+xml" />
	<link>https://lingvakritiko.com</link>
	<description>Studoj kaj notoj pri la Internacia Lingvo • Esperantologio Interreta</description>
	<lastBuildDate>Wed, 06 Jan 2021 22:45:45 +0000</lastBuildDate>
	<language>eo</language>
	<sy:updatePeriod>
	hourly	</sy:updatePeriod>
	<sy:updateFrequency>
	1	</sy:updateFrequency>
	<generator>https://wordpress.org/?v=6.4.2</generator>
	<item>
		<title>Seksneŭtralaj parencovortoj – rezultoj de opinisondo</title>
		<link>https://lingvakritiko.com/2021/01/06/seksneutralaj-parencovortoj-rezultoj-de-opinisondo/</link>
		
		<dc:creator><![CDATA[Markos Kramer]]></dc:creator>
		<pubDate>Wed, 06 Jan 2021 18:28:02 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=894</guid>

					<description><![CDATA[Enkonduko Tradicie en Esperanto parencovortoj kiel patro, patrino, avo, avino, nepo, nepino, fianĉo, fianĉino ktp indikas la sekson de la priparolata persono. Por tiaj parencorilatoj ne ekzistas tradiciaj esprimoj, kiuj estas seksneŭtralaj, do kiuj ne indikas la sekson de la priparolata persono. Notu, ke la formoj kun ge-, ekzemple gepatroj, geavoj, genepoj kaj gefianĉoj, estas [&#8230;]]]></description>
										<content:encoded><![CDATA[
<h2 class="wp-block-heading">Enkonduko</h2>



<p>Tradicie en Esperanto parencovortoj kiel <em>patro</em>, <em>patrino</em>, <em>avo</em>, <em>avino</em>, <em>nepo</em>, <em>nepino</em>, <em>fianĉo</em>, <em>fianĉino</em> ktp indikas la sekson de la priparolata persono. Por tiaj parencorilatoj ne ekzistas tradiciaj esprimoj, kiuj estas seksneŭtralaj, do kiuj ne indikas la sekson de la priparolata persono. Notu, ke la formoj kun <em>ge-</em>, ekzemple <em>gepatroj</em>, <em>geavoj</em>, <em>genepoj</em> kaj <em>gefianĉoj</em>, estas tradicie uzataj nur por grupo de miksita aŭ nekonata seksa konsisto, do nek por unuopa persono nek por grupo de konata unuseksa konsisto.</p>



<p>Dum la pasintaj jaroj kreskis la kvanto de publikaj opiniesprimoj de esperantistoj, kiuj sentas bezonon por seksneŭtralaj parenco-esprimoj, interalie ĉar sekso en la nuntempa socio estas malpli grava kategorio ol antaŭe kaj sekve pli ofte nemenciinda, kaj krome ĉar la tradiciaj seks-indikaj esprimoj ne estas aplikeblaj al neduumaj personoj. Aperis diversaj proponoj por specifaj esprimoj por esprimi parenco-rilatojn en seksneŭtrala maniero. Lige al tio ankaŭ vigliĝis la esperantologia diskuto pri tio, kiuj el tiuj proponoj estas preferindaj aŭ almenaŭ akcepteblaj laŭ esperantologiaj kriterioj kiel komunika klareco kaj konformeco kun la Fundamento, kun la jama lingvouzo kaj kun la ĝenerala lingva sistemo.</p>



<p>Entute ekzistas dek proponoj por tio, kiel oni povus en sistemeca maniero enkonduki seksneŭtralajn parencovortojn en Esperanton. Por pli bone kompreni, kiom popularaj estas ĉi tiuj diversaj proponoj, mi okazigis opinisondon pri ili. En ĉi tiu artikolo mi prezentas la rezultojn de ĉi tiu opinisondo.</p>



<p><span id="more-894"></span></p>



<h1 class="wp-block-heading" id="la-dek-proponoj">La dek proponoj</h1>



<p>En Oktobro 2020 aperis la artikolo <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a>, en kiu mi kune kun la du kun-aŭtoroj Luko Cerante kaj Robin van der Vliet prezentis dek al ni konatajn proponoj por sekse neŭtralaj parencovortoj en Esperanto kaj listigis avantaĝojn kaj malavantaĝojn de ĉiuj proponoj. La samaj dek sistemoj estis pritaksataj de la partoprenantoj de la opinisondo. En la opinisondo la sistemoj ne ricevis iujn ajn nomojn, ĉar la nomado mem estas foje kontestata kaj povus influi la juĝojn pri la sistemoj. Tamen por konvene priskribi la sistemojn en ĉi tiu artikolo, mi ja devas uzi iujn nomojn por ili. Mi ĉi-sube prezentas ilin plejparte kun la samaj nomoj kiel en la antaŭa artikolo, krom ke mi nun preferas la esprimojn <em>neŭtraligo-sistemo</em> kaj <em>pruntvorto-sistemo</em> anstataŭ la antaŭe uzitajn nomojn <em>signifoŝanĝismo</em> kaj <em>parentismo</em>. </p>



<p>Escepte de la aldonitaj nomoj por la sistemoj, la jenaj klarigoj de la dek sistemoj estas la samaj klarigoj, kiuj ankaŭ estis uzataj en la opinisondo:</p>



<ul><li><strong>Neŭtraligo-sistemo</strong>: Uzado de la tradiciaj sen-afiksaj formoj kiel &#8220;patro&#8221;, &#8220;avo&#8221;, &#8220;nepo&#8221; kaj &#8220;fianĉo&#8221; kun seks-neŭtrala interpreto</li><li><strong>Pruntvorto-sistemo</strong>: Uzado de novaj seksneŭtralaj parencrilataj radikoj bazitaj je seksneŭtrale aŭ ambaŭsekse uzeblaj radikoj el aliaj lingvoj, ekzemple &#8220;parento&#8221; por &#8220;patr(in)o&#8221;, &#8220;avuo&#8221; por &#8220;av(in)o&#8221;, &#8220;nepoto&#8221; por &#8220;nep(in)o&#8221; kaj &#8220;fianceo&#8221; por &#8220;fianc(in)o&#8221;</li><li><strong>J-sistemo</strong>: Uzado de novaj seksneŭtralaj parencrilataj radikoj formitaj per modifado de la tradiciaj virseksaj radikoj per aldono de &#8220;j&#8221; post la unua vokalo (kaj eventuala ŝanĝo de tiu vokalo de &#8220;i&#8221; al &#8220;e&#8221;), ekzemple &#8220;pajtro&#8221; por &#8220;patr(in)o&#8221;, &#8220;ajvo&#8221; por &#8220;av(in)o&#8221;, &#8220;nejpo&#8221; por &#8220;nep(in)o&#8221; kaj &#8220;fejanĉo&#8221; por &#8220;fianĉ(in)o&#8221;</li><li><strong>Kunmetosistemo</strong>:  Uzado de sekse neŭtralaj parencovortoj kreitaj per kunmetado de malmultaj afiksecaj elementoj por la plej bazaj parencorilatoj, ekzemple &#8220;abo&#8221; por &#8220;patr(in)o&#8221;, &#8220;ababo&#8221; por &#8220;av(in)o&#8221; kaj &#8220;idido&#8221; por &#8220;nep(in)o&#8221;</li><li><strong>Ge-sistemo</strong>: Uzado de la prefikso &#8220;ge-&#8221; por krei seksneŭtralajn parencovortojn surbaze de virseksaj radikoj, ekzemple &#8220;gepatro&#8221; por &#8220;patr(in)o&#8221;, &#8220;geavo&#8221; por &#8220;av(in)o&#8221;, &#8220;genepo&#8221; por &#8220;nep(in)o&#8221; kaj &#8220;gefianĉo&#8221; por &#8220;fianĉ(in)o&#8221;</li><li><strong>Ri-sistemo</strong>: Prefikseca uzado de &#8220;ri-&#8221; por krei seksneŭtralajn parencovortojn surbaze de virseksaj radikoj, ekzemple &#8220;ripatro&#8221; por &#8220;patr(in)o&#8221;, &#8220;riavo&#8221; por &#8220;av(in)o&#8221;, &#8220;rinepo&#8221; por &#8220;nep(in)o&#8221; kaj &#8220;rifianĉo&#8221; por &#8220;fianĉ(in)o&#8221;</li><li><strong>Ul-sistemo</strong>: Uzado de la sufikso &#8220;-ul-&#8221; por krei seksneŭtralajn parencovortojn surbaze de virseksaj radikoj, ekzemple &#8220;patrulo&#8221; por &#8220;patr(in)o&#8221;, &#8220;avulo&#8221; por &#8220;av(in)o&#8221;, &#8220;nepulo&#8221; por &#8220;nep(in)o&#8221; kaj &#8220;fianĉulo&#8221; por &#8220;fianĉ(in)o&#8221;</li><li><strong>Um-sistemo</strong>: Uzado de la sufikso &#8220;-um-&#8221; por krei seksneŭtralajn parencovortojn surbaze de virseksaj radikoj, ekzemple &#8220;patrumo&#8221; por &#8220;patr(in)o&#8221;, &#8220;avumo&#8221; por &#8220;av(in)o&#8221;, &#8220;nepumo&#8221; por &#8220;nep(in)o&#8221; kaj &#8220;fianĉumo&#8221; por &#8220;fianĉ(in)o&#8221;</li><li><strong>Go-sistemo</strong>: Uzado de la prefikso &#8220;go-&#8221; por krei seksneŭtralajn parencovortojn surbaze de virseksaj radikoj, ekzemple &#8220;gopatro&#8221; por &#8220;patr(in)o&#8221;, &#8220;goavo&#8221; por &#8220;av(in)o&#8221;, &#8220;gonepo&#8221; por &#8220;nep(in)o&#8221; kaj &#8220;gofianĉo&#8221; por &#8220;fianĉ(in)o&#8221;</li><li><strong>E-sistemo</strong>: Uzado de la sufikso &#8220;-e-&#8221; por krei seksneŭtralajn parencovortojn surbaze de virseksaj radikoj, ekzemple &#8220;patreo&#8221; por &#8220;patr(in)o&#8221;, &#8220;aveo&#8221; por &#8220;av(in)o&#8221;, &#8220;nepeo&#8221; por &#8220;nep(in)o&#8221; kaj &#8220;fianĉeo&#8221; por &#8220;fianĉ(in)o&#8221;</li></ul>



<h2 class="wp-block-heading">La opinisondo</h2>



<p>La opinisondo enhavis plurajn demandojn:</p>



<ul><li>Demando pri tio, kiugrade la partoprenanto sentas bezonon je seksneŭtralaj parencovortoj</li><li>Demando pri tio, kiun sistemon la partoprenanto plej preferas</li><li>Taksado de ĉiu el la dek proponoj sur kvin-punkta skalo (de <em>tre bona</em> ĝis <em>tre malbona</em>)</li><li>Taksado de la ideo kombini plurajn sistemojn</li><li>Demando pri tio, kiugrade la partoprenanto sentas bezonon je seksneŭtralaj nobeltitoloj</li><li>Demando pri tio, ĉu estas kialo por preferi alian solvon por nobeltitoloj ol por parencovortoj</li><li>Demandoj pri tio, kiujn el la dek proponoj la partoprenanto jam antaŭe konis, kaj ĉu ri legis la artikolon <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a>.</li><li>Demandoj pri la aĝo kaj loĝlando de la partoprenanto kaj pri tio, ĉu la partoprenanto membras en la Akademio de Esperanto</li><li>Eblo de komentado pri la opinisondo</li></ul>



<p>Entute la opinisondon partoprenis 133 homoj el almenaŭ 33 landoj, interalie 19 membroj de la Akademio de Esperanto. </p>



<p>Malsame ol ĉe la <em><a href="https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/">enketo pri la efektiva uzado de seksneŭtralaj pronomoj</a></em>, mi ĉe ĉi tiu opinisondo pri seksneŭtralaj parencovortoj ne penis havi kiel eble plej reprezentan samplon de partoprenantoj, ĉar la ideo malantaŭ ĉi tiu opinisondo ne estis fari enketon iel reprezentan por la esperantistaro kiel tuto, sed ĉefe enketi pri la opinioj de tiuj, kiuj plej forte sentas bezonon je seksneŭtralaj parencovortoj, kaj krome inter membroj de la Akademio de Esperanto. La ideo estas, ke por tiuj, kiuj jam nun volas uzi seksneŭtralajn parencovortojn, estas utile scii, kiuj el la dek proponoj havas ŝancon disvastiĝi kaj enradikiĝi en la lingvo. Por tio en la frua fazo necesas ĉefe la subteno fare de tiuj, kiuj sentas fortan bezonon je seksneŭtralaj parencovortoj, dum por la longdaŭra sukceso krome utilas elekti ion, kio ne vekos grandan kontraŭstaron inter Akademianoj kaj eble iam – post la enradikiĝo en la efektiva lingvouzo – eĉ povus ricevi Akademian aprobon.</p>



<p>Konforme kun ĉi tiuj ideoj, mi diskonigis la opinisondon en pluraj retaj forumoj, en kiuj mi en la pasinteco jam rimarkis relative altan nivelon de intereso pri ĉi tiu temo. Aldone mi informis preskaŭ ĉiujn membrojn de la Akademio de Esperanto pri la opinisondo (ne ĉiujn, ĉar post la diskonigo de la artikolo <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a> kvar Akademianoj komunikis, ke ili ne volas ricevi informojn pri la planata opinisondo). Tamen iu plusendis unu el miaj diskonigoj de la opinisondo al la tre granda fejsbuka grupo <em>Esperanto</em>, kio supozeble kontribuis unuflanke al pli granda kvanto de partoprenantoj, kaj aliflanke al pli alta proporcio de partoprenantoj, kiuj tute ne aŭ nur iomete sentas bezonon je seksneŭtralaj parencovortoj.</p>



<p>El la 133 partoprenantoj, 44 (33%) havas malpli ol 30 jarojn, 53 (40%) havas inter 30 kaj 49 jarojn, kaj 34 (26%) havas almenaŭ 50 jarojn. Du partoprenantoj ne indikis sian aĝon. La konsisto laŭ geografiaj-kulturaj mondpartoj estas jena: 70 partoprenantoj (53%) venas de Eŭropo sen anglalingvaj landoj kaj sen eks-sovetuniaj landoj, 33 partoprenantoj (25%) venas de anglalingvaj landoj, 16 (12%) de Latinameriko, 5 (4%) de Rusujo kaj 4 (3%) de kvar malsamaj aziaj landoj (Ĉinujo, Barato, Filipinoj kaj Israelo). La kvin landoj kun la plej multaj partoprenantoj estis Usono (16 partoprenantoj), Francujo (12), Germanujo (12), Brazilo (9) kaj Britujo (9). </p>



<h2 class="wp-block-heading">Rezultoj de la opinisondo</h2>



<p>Laŭ diversaj mezuroj la tri plej subtenataj proponoj en ĉi tiu opinisondo estas la ge-sistemo, la pruntvorto-sistemo kaj la neŭtraligo-sistemo. En ĉi tiu sekcio mi klarigas plurajn detalojn pri la diversaj mezuroj, kiujn mi aplikis.</p>



<p>Kiel montrite en la jena grafikaĵo, 38% de la partoprenantoj indikis, ke ili forte sentas bezonon por seksneŭtralaj parencovortoj, 30% indikis, ke ili iomete sentas bezonon por seksneŭtralaj parencovortoj, kaj 32% indikis, ke ili tute ne sentas bezonon por seksneŭtralaj parencovortoj. </p>



<figure class="wp-block-image size-large"><img fetchpriority="high" decoding="async" width="605" height="340" src="https://lingvakritiko.com/wp-content/uploads/2021/01/bezono-1.png" alt="" class="wp-image-899" srcset="https://lingvakritiko.com/wp-content/uploads/2021/01/bezono-1.png 605w, https://lingvakritiko.com/wp-content/uploads/2021/01/bezono-1-300x169.png 300w" sizes="(max-width: 605px) 100vw, 605px" /></figure>



<p>Kompare kun tio, ĉe nobeltitoloj estis malpli granda bezono je seksneŭtralaj esprimoj: 14% sentas fortan bezonon, 33% iometan bezonon kaj 53% nenian bezonon.</p>



<figure class="wp-block-image size-large"><img decoding="async" width="605" height="340" src="https://lingvakritiko.com/wp-content/uploads/2021/01/nobeltitol-bezono.png" alt="" class="wp-image-900" srcset="https://lingvakritiko.com/wp-content/uploads/2021/01/nobeltitol-bezono.png 605w, https://lingvakritiko.com/wp-content/uploads/2021/01/nobeltitol-bezono-300x169.png 300w" sizes="(max-width: 605px) 100vw, 605px" /></figure>



<p>Malgraŭ ĉi tiuj diferencoj en la sentata bezono de seksneŭtralaj esprimoj, nur 11% opinias, ke estas kialo por preferi alian solvon por nobeltitoloj ol por parencovortoj. Inter la indikitaj kialoj por tio plej ofte estis menciite, ke nobeltitoloj rilatas al antaŭa malegaleca tempo kaj sekve ne vere gravas por la moderna strebado al seksegaleco.</p>



<p>Ĉiu partoprenanto taksis ĉiun el la dek sistemoj sur kvin-punkta skalo, per unu el la taksoj <em>Tre bona</em>, <em>Bona</em>, <em>Akceptebla</em>, <em>Malbona</em> aŭ <em>Tre malbona</em>. Se oni atribuas al ĉi tiuj kvin taksoj la valorojn 4, 3, 2, 1 kaj 0 respektive, oni povas kalkuli la averaĝan takson, kiun ĉiu el la dek sistemoj ricevis. La plej altan averaĝon inter ĉiuj 133 partoprenantoj atingis la ge-sistemo, nome 2,23. La due kaj trie plej altajn averaĝojn atingis la neŭtraligo-sistemo (1,95) kaj la pruntvorto-sistemo (1,54). Se oni atentas nur la taksojn de tiuj 50 partoprenantoj, kiuj forte sentas bezonon por seksneŭtralaj parencovortoj, denove ĉi tiuj tri sistemoj estas la tri plej sukcesaj, sed en alia ordo: Inter ĉi tiuj partoprenantoj plej bone sukcesas la pruntvorto-sistemo kun averaĝo de 2,18, sekvata de la ge-sistemo (2,06) kaj la neŭtraligo-sistemo (1,86). Ankaŭ inter la 19 partoprenantoj membrantaj en la Akademio la samaj tri sistemoj estas plej alte taksataj, sed denove en alia ordo: Inter la Akademianoj la averaĝa takso por la ge-sistemo estas 2,00, por la pruntvorto-sistemo 1,56, kaj por la neŭtraligo-sistemo 1,11.</p>



<p>La jena grafikaĵo montras la averaĝajn taksojn de ĉiu el la dek sistemoj surbaze de ĉi tiuj tri grupoj de partoprenantoj. </p>



<figure class="wp-block-image size-large"><img decoding="async" width="605" height="340" src="https://lingvakritiko.com/wp-content/uploads/2021/01/averaghaj_taksoj.png" alt="" class="wp-image-902" srcset="https://lingvakritiko.com/wp-content/uploads/2021/01/averaghaj_taksoj.png 605w, https://lingvakritiko.com/wp-content/uploads/2021/01/averaghaj_taksoj-300x169.png 300w" sizes="(max-width: 605px) 100vw, 605px" /></figure>



<p>Aldone al la dek sistemoj, en ĉi tiu grafikaĵo ankaŭ aperas &#8220;kombinado&#8221;, do la ideo, ke oni kombinu plurajn sistemojn, ĉar ankaŭ ĉi tiun ideon la partoprenantoj taksis laŭ la sama kvin-punkta skalo. Kiel oni povas vidi, la ideo de tia kombinado tamen ne ricevis favoran taksadon, kun averaĝo de 0,97, 1,18 kaj 1,28 en la tri grupoj (la valoro 1 reprezentas la takson <em>Malbona</em>). </p>



<p>Dum la tri jam menciitaj sistemoj en ĉiuj tri grupoj de partoprenantoj konsistigis la tri plej alte taksatajn sistemojn, eĉ se en malsama ordo, la kvara pozicio dependas de la konsiderata grupo. Se oni konsideras la taksojn de ĉiuj partoprenantoj, en la kvara loko estas la ul-sistemo, sed ĝi estas nur en la sesa loko inter la partoprenantoj kun forta bezono je seksneŭtralaj parencovortoj, kaj en la sepa loko inter Akademianoj. Laŭ la taksoj de la partoprenantoj kun forta bezono je seksneŭtralaj parencovortoj, en la kvara loko estas la J-sistemo, sed ĝi estas nur en la sesa loko inter ĉiuj partoprenantoj kaj en la kvina loko inter Akademianoj. Laŭ la taksoj de la Akademianoj la kvaran lokon okupas la e-sistemo, sed inter ĉiuj partoprenantoj ĝi estas nur en la sepa loko, kaj same inter partoprenantoj kun forta bezono je seksneŭtralaj parencovortoj.</p>



<p>Por kelkaj legantoj verŝajne estas interese vidi ne nur la averaĝajn taksojn, sed ankaŭ vidi la distribuon de la kvin takso-ŝtupoj. La ĉi-subaj grafikaĵoj montras ĉi tiun informon por la kvar sistemoj, kiuj estis plej bone taksitaj de la partoprenantoj kun forta bezono je seksneŭtralaj parencovortoj.</p>



<figure class="wp-block-image size-large"><img loading="lazy" decoding="async" width="827" height="1024" src="https://lingvakritiko.com/wp-content/uploads/2021/01/taksoj_kune_1-1-827x1024.png" alt="" class="wp-image-924" srcset="https://lingvakritiko.com/wp-content/uploads/2021/01/taksoj_kune_1-1-827x1024.png 827w, https://lingvakritiko.com/wp-content/uploads/2021/01/taksoj_kune_1-1-242x300.png 242w, https://lingvakritiko.com/wp-content/uploads/2021/01/taksoj_kune_1-1-768x951.png 768w, https://lingvakritiko.com/wp-content/uploads/2021/01/taksoj_kune_1-1.png 900w" sizes="(max-width: 827px) 100vw, 827px" /></figure>



<figure class="wp-block-image size-large"><img loading="lazy" decoding="async" width="830" height="1024" src="https://lingvakritiko.com/wp-content/uploads/2021/01/taksoj_kune_2-830x1024.png" alt="" class="wp-image-926" srcset="https://lingvakritiko.com/wp-content/uploads/2021/01/taksoj_kune_2-830x1024.png 830w, https://lingvakritiko.com/wp-content/uploads/2021/01/taksoj_kune_2-243x300.png 243w, https://lingvakritiko.com/wp-content/uploads/2021/01/taksoj_kune_2-768x947.png 768w, https://lingvakritiko.com/wp-content/uploads/2021/01/taksoj_kune_2.png 900w" sizes="(max-width: 830px) 100vw, 830px" /></figure>



<p>Post la komenca demando pri tio, kiugrade la partoprenanto sentas bezonon por seksneŭtralaj parencovortoj, tiuj, kiuj respondis, ke ili sentas iometan aŭ fortan bezonon, estis petataj indiki sian plej preferatan sistemon. Aliflanke tiuj, kiuj indikis, ke ili tute ne sentas bezonon por seksneŭtralaj parencovortoj, ne vidis ĉi tiun demandon, sed rekte iris al la taksado de la unuopaj sistemoj. </p>



<p>La respondoj al ĉi tiu demando pri la preferata sistemo donas similan bildon kiel la jam prezentitaj rezultoj el la taksado-demandoj. Kiel montras la ĉi-suba grafikaĵo, 34% de la partoprenantoj kun forta aŭ iometa bezono je seksneŭtralaj parencovortoj plej preferas la ge-sistemon, 27% de ili plej preferas la neŭtraligo-sistemon kaj 20% plej preferas la pruntvorto-sistemon, dum ĉiuj aliaj sistemoj estas plej preferataj de malpli ol 6% de ĉi tiuj partoprenantoj. (En la grafikaĵo aperas <em>-ip-</em>, ĉar unu partoprenanto indikis, ke ri plej preferas la uzadon de la sufikso <em>-ip-</em> por seksneŭtralaj parencovortoj. Fakte la sufikso <em>-ip-</em> estis enkontukita kiel eksplicita markilo de neduumeco kaj ne estis intencita kiel seksneŭtraliga sufikso. Verŝajne tiu partoprenanto ne bone komprenis la distingon inter eksplicite neduuma esprimo (uzebla nur por neduumuloj) kaj seksneŭtrala esprimo (uzeblaj por ĉiu ajn homo sendepende de la sekso).)</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/plej_preferata.png" alt="" class="wp-image-927" srcset="https://lingvakritiko.com/wp-content/uploads/2021/01/plej_preferata.png 605w, https://lingvakritiko.com/wp-content/uploads/2021/01/plej_preferata-300x169.png 300w" sizes="(max-width: 605px) 100vw, 605px" /></figure>



<p>La sekva grafikaĵo montras la rezultojn al la demando pri la plej preferata sistemo limigitajn al tiuj partoprenantoj, kiuj sentas fortan bezonon por seksneŭtralaj parencovortoj. En ĉi tiu grupo la ge-sistemo, la neŭtraligo-sistemo kaj la pruntvorto-sistemo estas laŭ ĉi tiu mezuro precize same popularaj, ĉar ĉiun el ili 26% de la partoprenantoj de ĉi tiu grupo konsideras plej preferata. Neniu alia sistemo estas konsiderata plej preferata de pli ol 6% de la partoprenantoj de ĉi tiu grupo.</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/plej_preferata_fortbezonaj.png" alt="" class="wp-image-928" srcset="https://lingvakritiko.com/wp-content/uploads/2021/01/plej_preferata_fortbezonaj.png 605w, https://lingvakritiko.com/wp-content/uploads/2021/01/plej_preferata_fortbezonaj-300x169.png 300w" sizes="(max-width: 605px) 100vw, 605px" /></figure>



<p>Kiel jam menciite supre, la partoprenantoj ankaŭ taksis la ideon kombini plurajn sistemojn. Entute nur 21% de ĉiuj partoprenantoj taksis ĉi tiun ideon <em>Akceptebla</em>, <em>Bona</em> aŭ <em>Tre bona</em>, do 79% taksis ĝin <em>Malbona</em> aŭ <em>Tre malbona</em>. Inter la partoprenantoj kun forta bezono por seksneŭtralaj parencovortoj, 36% taksis ĉi tiun ideon <em>Akceptebla</em>, <em>Bona</em> aŭ <em>Tre bona</em>. Ankaŭ estis demando pri tio, kiuspecajn kombinojn de pluraj sistemoj la partoprenantoj trovus bonaj aŭ akcepteblaj, kaj kiuspecajn kombinojn ili trovus malbonaj. Al ĉi tiu demando eblis respondi per libere vortumebla teksto. Iom malpli ol duono de la partoprenantoj respondis ion ĉi tie. La plej multaj el la respondintoj donis klarigojn pri tio, kial laŭ ili malbonas kombini plurajn sistemojn, nome ĉar tio estas nesistemeca, malfacile lernebla, kaj/aŭ nekohera kun la ĝenerala sistemeco de Esperanto. Krome kelkaj indikis siajn ideojn pri tio, kiuj kombinoj de pluraj sistemoj povus bone funkcii, ekzemple la pruntvorto-sistemo por la plej gravaj parencovortoj kaj la ge-sistemo alie.</p>



<p>La partoprenantoj ankaŭ respondis demandon pri tio, ĉu ili jam antaŭ la opinisondo konis la diversajn proponitajn sistemojn. La jena grafikaĵo montras, kiom konataj la diversaj sistemoj estis inter ĉiuj partoprenantoj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/konateco.png" alt="" class="wp-image-933" srcset="https://lingvakritiko.com/wp-content/uploads/2021/01/konateco.png 605w, https://lingvakritiko.com/wp-content/uploads/2021/01/konateco-300x169.png 300w" sizes="(max-width: 605px) 100vw, 605px" /></figure>



<p>La jena grafikaĵo montras, ke ĝenerale la pli konataj sistemoj estis iomete pli pozitive taksataj ol la malpli konataj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/populareco_lau_konateco.png" alt="" class="wp-image-934" srcset="https://lingvakritiko.com/wp-content/uploads/2021/01/populareco_lau_konateco.png 605w, https://lingvakritiko.com/wp-content/uploads/2021/01/populareco_lau_konateco-300x169.png 300w" sizes="(max-width: 605px) 100vw, 605px" /></figure>



<p>La punkto, kiu estas klare sub la tendenc-linio, estas la punkto de la J-sistemo. Tio signifas, ke la J-sistemo ricevis relative malaltan takson kompare kun ĝia relative alta nivelo de konateco.</p>



<p>Ankaŭ indas rigardi la konatecon de la sistemoj kaj ĝian influon al ilia populareco por la limigita grupo de partoprenantoj kun forta bezono por seksneŭtralaj parencovortoj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/konateco_fortbezonuloj.png" alt="" class="wp-image-935" srcset="https://lingvakritiko.com/wp-content/uploads/2021/01/konateco_fortbezonuloj.png 605w, https://lingvakritiko.com/wp-content/uploads/2021/01/konateco_fortbezonuloj-300x169.png 300w" sizes="(max-width: 605px) 100vw, 605px" /></figure>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/populareco_lau_konateco_fortbezonuloj.png" alt="" class="wp-image-936" srcset="https://lingvakritiko.com/wp-content/uploads/2021/01/populareco_lau_konateco_fortbezonuloj.png 605w, https://lingvakritiko.com/wp-content/uploads/2021/01/populareco_lau_konateco_fortbezonuloj-300x169.png 300w" sizes="(max-width: 605px) 100vw, 605px" /></figure>



<p>En ĉi tiu grupo la konateco havas iom malpli da influo al la populareco ol ĉe la tuta partoprenantaro. Ĉi-foje la punkto por la J-sistemo (la kvara laŭ konateco kaj laŭ populareco) troviĝas nur iomete sub la tendenc-linio, dum la punkto, kiu plej malproksimas de la tendenc-linio, estas la punkto por la pruntvorto-sistemo (la plej alta punkto). Tio signifas, ke la pruntvorto-sistemo malgraŭ nur modera nivelo de konateco tamen estas tre populara en ĉi tiu grupo.</p>



<p>Mi ankaŭ analizis la influon de aĝo al la respondoj. La sola statistike signifa diferenco inter la aĝgrupoj estas, ke inter la partoprenantoj pli aĝaj ol 50 estas signife malpli da homoj, kiuj sentas fortan bezonon je seksneŭtralaj parencovortoj (nome 21%), ol inter la pli junaj partoprenantoj (ĉe kiuj estas 44%). Koncerne la preferojn inter la diversaj sistemoj por seksneŭtralaj parencovortoj ne ekzistas signifaj diferencoj inter la aĝgrupoj.  Krome ankaŭ la fakto, ĉu la partoprenanto antaŭe legis la artikolon <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a>, ne havis statistike signifan influon al la preferoj inter la diversaj sistemoj.</p>



<p>Fine de la demandaro, la partoprenantoj havis la eblon lasi komentojn pri la opinisondo. 31% de la partoprenantoj uzis tiun eblon. La plej oftaj komentoj estis pozitivaj aŭ negativaj opiniesprimoj pri la ĝenerala ideo de seksneŭtrala lingvaĵo kaj opinisondo pri la temo, ekzemple dank-esprimoj pri tio, ke mi okupiĝas pri la afero, aŭ opiniesprimoj, laŭ kiuj la tuta ideo de seksneŭtralaj parencovortoj estas stulta. Inter ĉi tiaj respondoj estis entute iom pli da pozitivaj opiniesprimoj ol da negativaj. Krome ankaŭ estis inter tiuj respondoj laŭdoj pri la bone strukturita demandaro, petoj diskonigi la rezultojn en certaj forumoj, kaj komentoj pri malklaraĵoj en unuopaj demandoj, ekzemple ke ne estis difinite, kion signifas senti bezonon por seksneŭtralaj parencovortoj.</p>



<h2 class="wp-block-heading">Ebla misinterpreto ĉe la neŭtraligo-sistemo</h2>



<p>Kiam mi atente trarigardis la respondojn donitajn de unu Akademiano, mi rimarkis malkoheraĵon inter iu tekste donita respondo kaj la juĝo, ke la neŭtraligo-sistemo estas &#8220;akceptebla&#8221;. Mi do kontaktis la koncernan Akademianon por pli bone kompreni rian vidpunkton. Mi klarigis mian dubon al ri, kaj ri resondis, ke ri miskomprenis la klarigojn pri la neŭtraligo-sistemo kaj fakte ne opinias tiun proponon akceptebla, sed malbona. Post ĉi tiu okazaĵo, mi decidis kontakti ĉiujn Akademianojn, kiuj taksis la neŭtraligo-sistemon <em>Akceptebla</em> aŭ <em>Bona</em> por vidi, ĉu ankoraŭ iu alia miskomprenis la klarigojn. Mi alskribis ilin per la jena teksto:</p>



<blockquote class="wp-block-quote"><p>Responde al la demando «Kiel vi taksas la uzadon de la tradiciaj sen-afiksaj formoj kiel &#8220;patro&#8221;, &#8220;avo&#8221;, &#8220;nepo&#8221; kaj &#8220;fianĉo&#8221; kun seksneŭtrala interpreto?», vi respondis &#8220;Akceptebla&#8221;/&#8221;Bona&#8221;. Notu, ke akcepto de seksneŭtrala interpreto de &#8220;patro&#8221; implicas akcepton de la uzado de &#8220;patro&#8221; por patrino, kies sekson oni ial volas lasi nemenciita. Ĉu vi vere taksas bona ĉi tian uzadon de &#8220;patro&#8221;? Aŭ ĉu vi eble interpretis la esprimon &#8220;kun seksneŭtrala interpreto&#8221; malsame ol mi  ĵus klarigis? Kaj ĉu vi opinias, ke la vortoj &#8220;patro&#8221;, &#8220;avo&#8221;, &#8220;nepo&#8221; kaj &#8220;fianĉo&#8221; funkcias ĉiuj same koncerne la markadon de la sekso de la priparolato, aŭ ĉu vi eble opinias, ke iu el ili pli bone uzeblas en seks-kaŝaj kuntekstoj ol alia?</p></blockquote>



<p>Reage al tio, unu plia Akademiano klarigis, ke ri miskomprenis la neŭtraligo-sistemon kaj ne opinias tian uzon de la sen-afiksaj parencovortoj akceptebla. Du pliaj klarigis, ke iliaj juĝoj pri la neŭtraligo-sistemo baziĝis ĉefe sur la ideo, ke oni povus uzi multenombrajn formojn kiel <em>patroj</em> seksneŭtrale imite al la latinidaj lingvoj.</p>



<p>Por la analizado de la rezultoj mi decidis fari nur minimumajn ŝanĝojn al la unue donitaj respondoj: La taksojn de la neŭtraligo-sistmo fare de la du Akademianoj, kiuj eksplicite diris, ke ili antaŭe miskomprenis la aferon kaj fakte ne opinias tiun sistemon akceptebla, mi ŝanĝis de &#8220;Akceptebla&#8221; al &#8220;Malbona&#8221;. Sed la taksojn de tiuj, kiuj pravigis siajn juĝojn per la multenombra formo, mi lasis senŝanĝaj, kvankam mia kompreno de <em>seksneŭtrala vorto</em> estas, ke ĝi ankaŭ ununombre funkciu kiel plene seksneŭtrala vorto. </p>



<p>Tute povas esti, ke ankaŭ inter la ne-Akademianoj partoprenintaj la opinisondon okazis similaj miskomprenoj aŭ juĝoj bazitaj nur sur ideoj pri la multenombra uzado de vortoj. Tamen mi tion ne povis testi kadre de ĉi tiu opinisondo, ĉar la ne-Akademiajn partoprenintojn mi ne povis identigi kaj kontakti.</p>



<h2 class="wp-block-heading">Personaj taksoj pri la praktikaj sekvoj de la rezultoj</h2>



<p>En la opinisondo la tri plej popularaj sistemoj estis la ge-sistemo (<em>gepatro</em>, <em>geavo</em>, <em>gekuzo</em> ktp), la neŭtraligo-sistemo (<em>patro</em>, <em>avo</em>, <em>kuzo</em> ktp kun seksneŭtrala interpreto) kaj la pruntvorto-sistemo (ekzemple <em>parento</em>, <em>avuo</em>, <em>kuzeno</em> ktp laŭ alilingvaj esprimoj; pri la precizaj formoj de la seksneŭtralaj pruntvortoj ankoraŭ devas esti trovata interkonsento inter la subtenantoj de ĉi tiu sistemo). La ordo de populareco inter ĉi tiuj tri sistemoj dependas de la uzata mezuro. Ĉiuj aliaj sistemoj ricevis entute signife malpli da subteno.</p>



<p>Pro ĉi tiuj rezultoj mi nun opinias, ke ne plu indas elspezi energion por unu el la sistemoj, kiuj ne sukcesis esti inter la tri plej sukcesaj de ĉi tiu opinisondo. Tio kompreneble ankaŭ validas por la J-sistemo, kiun mi – kiel verŝajne multaj legantoj scias – aktive subtenadis kaj uzadis dum preskaŭ tri jaroj antaŭ la okazigo de ĉi tiu opinisondo. Mi do nun ĉesas uzi la J-sistemon, kaj anstataŭe praktikas miksaĵon de la pruntvorto-sistemo kaj la ge-sistemo. </p>



<p>La neŭtraligo-sistemon mi opinias tre problema, ĉar provoj uzi vortojn kiel <em>patro</em>, <em>frato</em> kaj <em>edzo</em> en seksneŭtrala maniero – do foje ankaŭ por inoj, kiam la ineco estas ne aparte emfazinda – kondukos al seriozaj miskomprenoj, se oni komunikas kun homoj, kiuj ne scias, ke oni uzas tiujn vortojn kun tiel ŝanĝita signifo. </p>



<p>Ĉe la ge-sistemo teorie ankaŭ povas okazi miskomprenoj, ekzemple kiam iu, kiu havas nur fratinojn kaj neniujn fratojn, diras <em>miaj du gefratoj</em> en kunteksto, en kiu ri opinias la sekson nemenciinda, kaj la aŭskultanto surbaze de la tradicia signifo de <em>ge-</em> konkludas, ke devas temi pri unu ino kaj unu iĉo. Tamen tiaj miskomprenoj ĉe la ge-sistemo ĝenerale estas malpli oftaj, malpli gravaj kaj malpli ĝenaj ol ĉe la neŭtraligo-sistemo. Krome la ge-sistemo estas io, al kio multaj lingve spertaj esperantistoj nature alvenis kaj kio jam estas praktikata pli multe ol ĉiuj aliaj proponoj. </p>



<p>La pruntvorto-sistemo tute ne suferas de la supre menciita problemo de miskomprenoj: Ĉe nove enkondukitaj vortoj ne povas okazi tiaj miskomprenoj, sed maksimume nekompreno, kiu tamen ĝenerale estas pli rapide rimarkita kaj solvita. Kompare kun la neŭtraligo-sistemo tio estas grandega avantaĝo, sed kompare kun la ge-sistemo, ĝi estas nur iometa avantaĝo, ĉar la miskomprenoj ĉe la ge-sistemoj ne estas tiom gravaj. La ĉefa kialo por tio, ke la pruntvorto-sistemo nun estas mia plej preferata sistemo, estas, ke mi tre ŝatas la ideon, ke ĉe la parencovortoj same kiel ĉe la plej multaj aliaj personvortoj la baza person-indika radiko estu seksneŭtrala, kaj ke la inaj, iĉaj kaj ipaj (do neduumaj) formoj estu afikse derivitaj de ĝi en simetria maniero. </p>



<p>Kvankam mi forte kontraŭas la neŭtraligo-sistemon ĉe la plej klare iĉaj radikoj kiel <em>patro</em>, <em>frato</em> kaj <em>edzo</em>, mi eble povus akcepti ĝin ĉe pli marĝenaj vortoj kiel ekzemple <em>kuzo</em>, <em>fianĉo</em>, la nobeltitoloj (aŭ almenaŭ parto de ili), kaj la vorto <em>bubo</em> (tradicie klasata kiel vira, kvankam jam ekzistas atestoj de seksneŭtrala uzo de <em>buboj</em>; notu, ke ne ekzistas io komparebla por la plej klare iĉaj radikoj kiel <em>patro</em>, <em>frato</em> kaj <em>edzo</em>). Sed malgraŭ tio, ke mi povus akcepti la neŭtraligo-sistemon ĉe tiaj pli marĝenaj vortoj, mi tamen ankaŭ tie preferas la ne-miskompreneblan pruntvorto-sistemon.</p>



<p>Por ke la pruntvorto-sistemo povu pli bone funkcii en praktiko kaj iĝi vera konkurenco por la ge-sistemo en la efektiva lingvouzo, necesas trovi interkonsenton inter la subtenantoj de ĉi tiu sistemo pri la precizaj formoj de la seksneŭtralaj pruntvortoj. Tio laŭ mi atingeblas nur per tio, ke oni okazigas plian opinisondon, similan al la ĉi-artikole priraportita, por sondi la preferojn inter la diversaj proponoj por seksneŭtralaj pruntvortoj uzeblaj anstataŭ la tradiciaj iĉaj radikoj. Temas entute pri dek unu parencovortoj, sep nobeltitoloj, du religiaj titoloj kaj kvin aliaj vortoj (<em>viro</em>, <em>knabo</em>, <em>sinjoro</em>, <em>fraŭlo</em> kaj <em>bubo</em>), kaj por kelkaj el ĉi tiuj 25 vortoj eble eĉ ne necesas enkonduki novan radikon. En tiu dua opinisondo ankaŭ eblas denove sondi la opiniojn pri la neŭtraligo-sistemo kaj la ge-sistemo, ĉi-foje kun pli bonaj klarigoj pri tio, kion signifas uzi vorton en seksneŭtrala maniero, por eviti miskomprenojn de la speco observita ĉe la unua opinisondo. Krome per apartaj demandoj pri apartaj vortoj eblas eltrovi, ĉu eble por kelkaj el la pli marĝenaj vortoj la neŭtraligo-sistemo sukcesas havi pli da subteno ol ĉe la pli klare iĉaj radikoj kiel <em>patro</em>, <em>frato</em> kaj <em>edzo</em>.</p>



<p>Mi tre ŝatus tuj plene uzi la pruntvorto-sistemon, sed en la hejma lingvouzo kun miaj infanoj mi ne volas enkonduki novajn radikojn, pri kies sukceso en la planita dua opinisondo mi ankoraŭ ne certas. Pro tio mi nun hejme praktikas miksaĵon de la ge-sistemo kaj la pruntvorto-sistemo. Ĉi lastan mi uzas nur ĉe tiuj radikoj, ĉe kiuj mi estas sufiĉe certa, ke ili havos la subtenon de la plej multaj subtenantoj de la pruntvorto-sistemo, ekzemple <em>avuo</em> (<em>geavo</em>), <em>kuzeno</em> (<em>gekuzo</em>), <em>nepoto</em> (<em>genepo</em>), <em>nievo</em> (<em>genevo</em>), <em>sioro</em> (<em>gesinjoro</em>) kaj <em>monĥo</em> (<em>gemonaĥo</em>). Tamen laŭ mi gravas relative baldaŭ havi klarecon pri ĉiuj tuŝitaj vortoj, do mi planas okazigi la duan opinisondon ene de la venonta duonjaro.</p>



<h2 class="wp-block-heading">Konkludo</h2>



<p>En ĉi tiu artikolo mi prezentis la rezultojn de opinisondo pri seksneŭtralaj parencovortoj. Laŭ diversaj mezuroj la tri plej popularaj sistemoj por seksneŭtralaj parencovortoj estas la ge-sistemo (<em>gepatro</em>, <em>geavo</em>, <em>gekuzo</em> ktp), la neŭtraligo-sistemo (<em>patro</em>, <em>avo</em>, <em>kuzo</em> ktp kun seksneŭtrala interpreto) kaj la pruntvorto-sistemo (ekzemple <em>parento</em>, <em>avuo</em>, <em>kuzeno</em> ktp laŭ alilingvaj esprimoj). Ĉe la neŭtraligo-sistemo eble okazis miskompreno ĉe parto de la partoprenantoj. </p>



<p>La plano por la proksima estonteco estas fari plian opinisondon por prisondi la preferojn pri la diversaj proponoj por seksneŭtralaj pruntvortoj kaj tiel kontribui al pli rapida unuecigo de la pruntvorto-sistemo. En tiu opinisondo ankaŭ la preferoj por la ge-sistemaj kaj neŭtraligo-sistemaj formoj povas denove esti prisondataj, ĉi-foje kun pli eksplicitaj klarigoj de la intencata seksneŭtraleco por eviti mis-interpretojn.</p>
]]></content:encoded>
					
		
		
			</item>
		<item>
		<title>Komparo inter dek sistemoj por seksneŭtralaj parencovortoj</title>
		<link>https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/</link>
		
		<dc:creator><![CDATA[Markos Kramer]]></dc:creator>
		<pubDate>Fri, 30 Oct 2020 23:36:59 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=885</guid>

					<description><![CDATA[Markos Kramer, Luko Cerante, Robin van der Vliet Enkonduko En tradicia Esperanto multaj parencovortoj nepre indikas sekson: patro, patrino, avo, avino, nepo, nepino, fianĉo, fianĉino ktp. Pli kaj pli da esperantistoj sentas la bezonon de sekse neŭtralaj parencovortoj. Dum la pasintaj tri jaroj estis faritaj multaj proponoj pri tio, kiajn sekse neŭtralajn parencovortojn oni povus [&#8230;]]]></description>
										<content:encoded><![CDATA[
<h3 class="wp-block-heading"><em>Markos Kramer, Luko Cerante, Robin van der Vliet</em></h3>



<h1 class="wp-block-heading" id="enkonduko">Enkonduko</h1>



<p>En tradicia Esperanto multaj parencovortoj nepre indikas sekson: <em>patro</em>, <em>patrino</em>, <em>avo</em>, <em>avino</em>, <em>nepo</em>, <em>nepino</em>, <em>fianĉo</em>, <em>fianĉino</em> ktp. Pli kaj pli da esperantistoj sentas la bezonon de sekse neŭtralaj parencovortoj. Dum la pasintaj tri jaroj estis faritaj multaj proponoj pri tio, kiajn sekse neŭtralajn parencovortojn oni povus uzi en Esperanto. En nia artikolo <a href="https://lingvakritiko.com/2019/11/11/survoje-al-sekse-neutralaj-kaj-egalecaj-esprimoj-komparo-inter-la-j-sistemo-kaj-parentismo/">Survoje al sekse neŭtralaj kaj egalecaj esprimoj: Komparo inter la J-sistemo kaj parentismo</a> ni fokusiĝis je la J-sistemo kaj la parentismo kaj interalie prezentis liston de la argumentoj por kaj kontraŭ ĉiu el ĉi tiuj du sistemoj. Por helpi al aliaj esperantistoj iom orientiĝi inter ĉiuj ĝisnunaj proponoj kaj iliaj avantaĝoj kaj malavantaĝoj, ni en ĉi tiu artikolo listigas ĉiujn al ni konatajn proponojn por sekse neŭtralaj parencovortoj kaj listigas ĉiujn gravajn argumentojn por kaj kontraŭ ĉiu el ili.</p>



<p><span id="more-885"></span></p>



<h1 class="wp-block-heading" id="la-dek-proponoj">La dek proponoj</h1>



<p>Entute ni konscias pri dek proponoj por sekse neŭtralaj parencovortoj en Esperanto. Ĉi-sube ni koncize klarigas ĉiun el tiuj dek proponoj kaj krome ilustras ĉiun el ili per la proponitaj sekse neŭtralaj alternativoj al <em>patr(in)o</em>, <em>av(in)o</em>, <em>nep(in)o</em> kaj <em>fianĉ(in)o</em>.</p>



<ul><li><strong>J-sistemo</strong>: Enkonduko de novaj sekse neŭtralaj radikoj per aldono de J post la unua vokalo de la tradicia iĉa radiko (kaj eventuala ŝanĝo de tiu vokalo de I al E): <em>pajtro</em>, <em>ajvo</em>, <em>nejpo</em>, <em>fejanĉo</em></li><li><strong>Parentismo</strong>: Enkonduko de novaj sekse neŭtralaj radikoj pravigeblaj per nacilingvaj vortoj, ekz-e: <em>parento</em>, <em>avuo</em>, <em>nepoto</em>, <em>fianceo</em></li><li><strong>Ge-sistemo</strong>: Uzo de la prefikso <em>ge-</em> kun seksneŭtraliga signifo: <em>gepatro</em>, <em>geavo</em>, <em>genepo</em>, <em>gefianĉo</em></li><li><strong>Go-sistemo</strong>: Uzo de la nova prefikso <em>go-</em> kun seksneŭtraliga signifo: <em>gopatro</em>, <em>goavo</em>, <em>gonepo</em>, <em>gofianĉo</em></li><li><strong>E-sistemo</strong>: Uzo de la nova sufikso <em>-e-</em> kun seksneŭtraliga signifo: <em>patreo</em>, <em>aveo</em>, <em>nepeo</em>, <em>fianĉeo</em></li><li><strong>Ul-sistemo</strong>: Uzo de la sufikso <em>-ul-</em> kun seksneŭtraliga signifo: <em>patrulo</em>, <em>avulo</em>, <em>nepulo</em>, <em>fianĉulo</em></li><li><strong>Um-sistemo</strong>: Uzo de la sufikso <em>-um-</em> kun seksneŭtraliga signifo: <em>patrumo</em>, <em>avumo</em>, <em>nepumo</em>, <em>fianĉumo</em></li><li><strong>Ri-sistemo</strong>: Prefikseca uzo de la sekse neŭtrala pronomo <em>ri</em> por seksneŭtraligi vortojn: <em>ripatro</em>, <em>riavo</em>, <em>rinepo</em>, <em>rifianĉo</em></li><li><strong>Kunmetosistemo</strong>: Novaj sekse neŭtralaj parencovortoj kreitaj per kunmetado de malmultaj afiksecaj elementoj por la plej bazaj parencorilatoj, ekz-e: <em>abo</em>, <em>ababo</em>, <em>idido</em> [ĉi tiu sistemo ne aplikeblas al <em>fianĉo</em>, do por tiu nocio necesos alia solvo]</li><li><strong>Signifoŝanĝismo</strong>: Ŝanĝo de la signifo de la tradiciaj iĉaj radikoj, tiel ke ili nun estu interpretataj nur en sekse neŭtrala maniero: <em>patro</em>, <em>avo</em>, <em>nepo</em>, <em>fianĉo</em></li></ul>



<h1 class="wp-block-heading" id="la-argumentoj-por-kaj-kontra-iu-propono">La argumentoj por kaj kontraŭ ĉiu propono</h1>



<p>Jen ni listigas la laŭ ni plej gravajn argumentojn por kaj kontraŭ ĉiu el tiuj sistemoj. Ĉe la ul-sistemo kaj la signifoŝanĝismo ni aparte emfazas po unu kontraŭ-argumenton per grasa skribo, ĉar tiuj tri kontraŭ-argumentoj kontraŭ tiuj du argumentoj laŭ ni estas aparte atentindaj.</p>



<h2 class="wp-block-heading" id="argumentoj-por-la-j-sistemo-">Argumentoj por la J-sistemo:</h2>



<ul><li><p>La J-sistemaj novradikoj estas relative facile lerneblaj, ĉar ili estas kreitaj per sistema modifo de ekzistantaj radikoj.</p>
</li><li><p>Pro la forma simileco inter la J-sistemaj novradikoj kaj la analogaj tradiciaj iĉaj radikoj, eĉ iu, kiu neniam aŭdis pri la J-sistemo, povus laŭkuntekste diveni la signifon de la J-sistemaj novradikoj. Tio ebligas uzi la J-sistemajn novradikojn eĉ, kiam oni ne scias, ĉu la aŭskultanto jam aŭdis pri la J-sistemo, kio siavice helpas ĉe la praktika ekuzo de la J-sistemo.</p>
</li></ul>



<h2 class="wp-block-heading" id="argumentoj-kontra-la-j-sistemo-">Argumentoj kontraŭ la J-sistemo:</h2>



<ul><li><p>Malgraŭ la intenco de la kreintoj de la J-sistemo, ke la novaj formoj estu interpretataj kiel novaj radikoj, multaj esperantistoj emas interpreti la novajn formojn kiel formitajn per infikso <em>-j-</em>. Ĉar la Fundamenta kaj tradicia vortfarado de Esperanto ne permesas infiksojn, la tiel interpretita J-sistemo kontraŭas la Fundamenton kaj la lingvan tradicion. (Aliflanke ankaŭ eblas argumenti, ke ĝuste ĉar Esperanto laŭ la Fundamento kaj la lingva tradicio ne havas infiksojn, tiu infikseca interpreto de la J-sistemo ne povas esti ĝusta, kaj la origine intencita interpreto, laŭ kiu temas pri novaj radikoj ne derivitaj per vortfaraj meĥanismoj de Esperanto, estas la sola ebla interpreto de la J-sistemo.)</p>
</li><li><p>Kelkaj J-sistemaj formoj, precipe <em>ejdzo</em>, <em>nejpo</em>, <em>nejvo</em> kaj <em>fejanĉo</em>, sonas tre simile al la tradiciaj iĉaj formoj, tiel ke ili en la parola uzo povus esti miskomprenataj kiel iĉaj formoj.</p>
</li></ul>



<h2 class="wp-block-heading" id="argumentoj-por-la-parentismo-">Argumentoj por la parentismo:</h2>



<ul><li><p>La sistemo aplikas la normalan metodon por la enkonduko de novradikoj por konceptoj ne-esprimeblaj per la tradicia radikprovizo kaj vortfarado, nome per elekto de kiel eble plej internacie rekonebla radiko kun la intencita signifo.</p>
</li><li><p>La parentismaj novradikoj ne nepre devas esti akceptataj kiel plena sistemo, sed ankaŭ povas esti akceptataj vorton post vorto, tiel ke la plej bezonataj partoj de la parentisma proponaro povus eniri en la lingvouzon eĉ de homoj, kiuj ne emas akcepti tutan sistemon da novradikoj. </p>
</li><li><p>Kelkaj tradicie iĉaj radikoj, ekzemple <em>patro</em>, <em>frato</em> kaj <em>onklo</em>, baziĝas je klare iĉaj nacilingvaj vortoj. Se oni laŭ unu el la aliaj sistemoj kreas seksneŭtralan vorton etimologie derivitan de tiuj vortoj (ekzemple <em>pajtro</em>, <em>gepatro</em>, <em>patreo</em> aŭ <em>patrumo</em>), ĝi daŭre havas etimologion, kiu ne estas sekse neŭtrala. La parentismo aliflanke proponas por ĉiu parencorilato sekse neŭtralan vorton, kiu ankaŭ laŭ sia etimologio estas sekse neŭtrala.</p>
</li></ul>



<h2 class="wp-block-heading" id="argumentoj-kontra-la-parentismo-">Argumentoj kontraŭ la parentismo:</h2>



<ul><li><p>Por povi esprimi ĉiujn parencorilatojn en sekse neŭtrala maniero per la parentisma aliro, necesas lerni pli ol dek novajn radikojn, dum ĉe la aliaj sistemoj la lernoŝarĝo estas pli malgranda.</p>
</li><li><p>Pro la bezono aparte elekti ĉiun novradikon, estas pli malfacile ol ĉe la aliaj sistemoj veni al vaste akceptata konsento pri la formo de ĉiuj novradikoj, do estas pli malfacile atingi unuecan lingvouzon per la parentismo.</p>
</li></ul>



<h2 class="wp-block-heading" id="komunaj-argumentoj-por-iuj-afiksecaj-sistemoj-ge-sistemo-go-sistemo-e-sistemo-ul-sistemo-um-sistemo-kaj-ri-sistemo-">Komunaj argumentoj por ĉiuj afiksecaj sistemoj (ge-sistemo, go-sistemo, e-sistemo, ul-sistemo, um-sistemo kaj ri-sistemo):</h2>



<ul><li><p>Ĉi tiuj sistemoj estas aparte facile lerneblaj, ĉar oni devas nur lerni unu novan afikson aŭ unu novan uzmanieron de ekzistanta afikso aŭ pronomo.</p>
</li><li><p>La novaj vortoj estas facile rekoneblaj, kaj eĉ iu, kiu ankoraŭ ne konas la sistemon, povas facile laŭkuntekste diveni la signifon.</p>
</li><li><p>Multaj sentas, ke ĉi tiuj sistemoj malpli grave ŝanĝas la ekzistantan lingvon kompare kun la enkonduko de novaj radikoj kiel en la parentismo, J-sistemo aŭ kunmetosistemo, kaj kompare kun la ŝanĝo de la signifo de ekzistantaj radikoj kiel en la signifŝanĝismo. Unu faktoro, kiu plifortigas tiun senton, estas la fakto, ke ĉe tiuj kvar ne-afiksecaj sistemoj estas tre nature uzi ilin ne nur, kiam necesas sekse neŭtrala esprimo, sed ankaŭ kiel bazon por la sekse markitaj formoj (ekzemple <em>pajtriĉo</em>, <em>parentiĉo</em>, <em>abiĉo</em> aŭ <em>patriĉo</em> anstataŭ <em>patro</em>), kaj multaj subtenantoj kaj uzantoj de tiuj ne-afiksecaj sistemoj ja subtenas aŭ uzas tiajn nove formitajn sekse markitajn formojn. La pluuzo de la tradiciaj sekse markitaj formoj kiel <em>patro</em> kaj <em>patrino</em> pli nature kombineblas kun afikseca sistemo ol kun iu ajn de la ne-afiksecaj sistemoj. Pro ĉi tiu sento, ke la afiksecaj sistemoj malpli grave ŝanĝas la ekzistantan lingvon, ili verŝajne pli facile ol la ne-afiksecaj sistemoj estos akceptataj de vasta parto de la lingvokomunumo, ankaŭ de tiuj, al kiuj ne tre gravas sekse neŭtrala lingvaĵo kaj seksa simetrieco en la lingvo.</p>
</li><li><p>Malgraŭ tio klarigita en la ĵus prezentita argumento, la afiksecaj sistemoj ankaŭ kombineblas kun simetria sistemo da esprimoj por la sekse markitaj parencovortoj, ekzemple <em>patriĉo</em> kiel iĉa formo kaj <em>patrino</em> kiel ina formo apud sekse neŭtrala formo kiel <em>gepatro</em> aŭ <em>patreo</em>. La fakto, ke afikseca sistemo kombineblas kaj kun konservema lingvouzo koncerne la sekse markitajn formojn, kaj kun novspeca sekse simetria sistemo por la sekse markitaj formoj, igas la afiksecajn sistemojn akcepteblaj kaj por pli konservemaj lingvouzantoj, kiuj ne pretas ŝanĝi la lingvouzon pro konsideroj pri seksa simetrieco, kaj por pli novemaj lingvouzantoj, kiuj ja volas uzi la lingvon en sekse simetria maniero. Pro tio afikseca sistemo povas altiri relative grandan kvanton da esperantistoj al la praktikado de almenaŭ unu el la manieroj praktiki ĝin – pli grandan kvanton ol ĉiu unuopa uzmaniero per si mem sukcesus altiri. Tio pligrandigas la ŝancon de tia sistemo esti akceptata de vasta parto de la lingvokomunumo.</p>
</li></ul>



<h2 class="wp-block-heading" id="komunaj-argumentoj-kontra-iuj-afiksecaj-sistemoj-ge-sistemo-go-sistemo-e-sistemo-ul-sistemo-um-sistemo-kaj-ri-sistemo-">Komunaj argumentoj kontraŭ ĉiuj afiksecaj sistemoj (ge-sistemo, go-sistemo, e-sistemo, ul-sistemo, um-sistemo kaj ri-sistemo):</h2>



<ul><li><p>Se afikseca sistemo disvastiĝus, ĝi verŝajne estus de kelkaj ankaŭ aplikata al vortoj, kie ĝi ne estas bezonata, ekzemple <em>kuracisteo</em> kaj <em>najbareo</em>; tio siavice povus kreskigi la misan ideon, ke ĉe tiaj vortoj la baza formo sen seksneŭtraliga afikso havas nur-iĉan signifon. (Verŝajne ĉe vortoj kiel <em>kuracisto</em> kaj <em>najbaro</em> la konscio pri ilia seksneŭtraleco jam estas sufiĉe granda por igi ĉi tiun problemon minimuma, sed ĉe la malmultaj vortoj, ĉe kiuj la seksneŭtraleco de la baza formo estas pli kontestata inter lingve spertaj esperantistoj, ekzemple <em>amiko</em>, <em>orfo</em>, <em>soldato</em> kaj <em>pastro</em>, la apero de formo kun seksneŭtraliga afikso havas realan ŝancon puŝi la lingvan evoluon al iĉa interpreto de la baza formo aŭ almenaŭ al daŭra malcerteco pri tio, ĉu la baza formo estas seksneŭtrala aŭ iĉa.) </p>
</li><li><p>Seksneŭtraliga afikso estas tipologie malkutima, ĉar ĝenerale estas malkutime, ke lingvo havas afikson, kiu pliĝeneraligas la signifon de la vorto.</p>
</li><li><p>Kiel ajn oni provas teorie klarigi la sekse simetrian uzon de afikseca sistemo klarigitan supre (ekzemple <em>patreo</em>/<em>patriĉo</em>/<em>patrino</em>), ĝi kondutas iom strange el la vidpunkto de la Esperanta vortfara sistemo. </p>
</li></ul>



<h2 class="wp-block-heading" id="specifa-argumento-kontra-la-ge-sistemo-">Specifa argumento kontraŭ la ge-sistemo:</h2>



<ul><li>La prefikso <em>ge-</em> tradicie kaj laŭ-Fundamente havas alian signifon ol la signifo, kiun ĝi ricevas en la ge-sistemo: Tradicie kaj laŭ-Fundamente ĝi indikas la ĉeeston de almenaŭ unu iĉo kaj almenaŭ unu ino (pro kio ĝi tradicie estas uzebla nur por grupo de almenaŭ du personoj), sed en la ge-sistemo ĝi ricevas la preskaŭ-malan signifon ‘de ajna sekso’. Se oni konsekvence akceptas tiun novan signifon de <em>ge-</em>, oni devus akcepti ne nur novajn ununombrajn vortojn kiel <em>gepatro</em> kaj <em>geavo</em>, sed devus akcepti ankaŭ, ke la tradiciaj multenombraj vortoj kiel <em>gepatroj</em> kaj <em>geavoj</em> ŝanĝis sian signifon: Tradicie ili uzeblas nur por sekse miksitaj grupoj, sed laŭ la seksneŭtraliga signifo de <em>ge-</em> proponata de la ge-sistemo ili devus esti uzeblaj ankaŭ por unuseksa grupo (ekzemple kiam oni ial ne volas mencii la sekson). (Aliflanke eblas argumenti, ke ĉi tiu signifoŝanĝo de <em>ge-</em> estas nur el teoria vidpunkto drasta signifoŝanĝo, dum el praktika kaj pragmatika vidpunkto temas pri ne tiom drasta ŝoviĝo de la signifo, kiun homoj sufiĉe nature emas akcepti kaj ekuzi.)</li></ul>



<h2 class="wp-block-heading" id="specifa-argumento-por-la-e-sistemo-">Specifa argumento por la e-sistemo:</h2>



<ul><li>Laŭ sia sono kaj sufikseco, la sufikso <em>-e-</em> pli ol la aliaj proponoj por seksneŭtraligaj afiksoj impresas kiel neŭtrala formo inter <em>-in-</em> kaj <em>-iĉ-</em>.</li></ul>



<h2 class="wp-block-heading" id="specifa-argumento-kontra-la-e-sistemo-">Specifa argumento kontraŭ la e-sistemo:</h2>



<ul><li>La formo <em>fil/e/o</em> kolizias kun la jam ekzistanta vorto <em>file/o</em> (tenera viandotranĉaĵo el la dorso), tiel ke la e-sistemo prefere estu kombinata kun iu aparta solvo por seksneŭtrala alternativo al <em>fil(in)o</em> (ekzemple kun la parentisma propono <em>fizo</em> bazita je la sarda vorto-paro <em>fiza</em>/<em>fizu</em> kaj kun aldona subteno de la franca vorto-paro <em>fille</em>/<em>fils</em>).</li></ul>



<h2 class="wp-block-heading" id="specifaj-argumentoj-kontra-la-ul-sistemo-">Specifaj argumentoj kontraŭ la ul-sistemo:</h2>



<ul><li><p><strong>Laŭ la normalaj reguloj de Esperanta vortfarado, la aldono de <em>-ul-</em> al iu radiko, kiu jam esprimas ian ulon, devus havi signifon de la speco &#8216;ulo rilata al la ulo esprimita per la radiko&#8217;. Ekzemple, <em>patrulo</em> devus signifi &#8216;ulo rilata al patro(j)&#8217;. Sed la ul-sistemo donas tute alian signifon al tia kunmetaĵo, kontraŭe al la normalaj reguloj de Esperanta vortfarado.</strong></p>
</li><li><p>Ĉi tiu propono kolizias kun la jama uzo de <em>fratulo</em> kiel titolo donata al la anoj de kelkaj religiaj ordenoj aŭ alispecaj societoj.</p>
</li></ul>



<h2 class="wp-block-heading" id="specifa-argumento-kontra-la-um-sistemo-">Specifa argumento kontraŭ la um-sistemo:</h2>



<ul><li><p>Unu el la plej produktemaj uzoj de <em>-um-</em> estas por formi verbojn, kiuj indikas ian agmanieron. Tial vorto kiel <em>patrumo</em> povus impresi kiel substantivigo de la verbo <em>patrumi</em> (&#8216;iel agi en patra maniero&#8217;).</p> </li><li><p>Ĝis nun la sufikso <em>-um-</em> praktike neniam estas uzata por nomi homon, do ĉi tiu proponita uzo povas facile esti miskomprenata kaj krome eĉ povas esti konsiderata ofenda pro tio, ke <em>-um-</em> ja estas tradicie uzata por diversaj aĵoj sed ne por homoj.</p> </li></ul>



<h2 class="wp-block-heading" id="specifaj-argumentoj-kontra-la-ri-sistemo-">Specifaj argumentoj kontraŭ la ri-sistemo:</h2>



<ul><li>Kutime pronomoj ne estas uzataj prefiksece en la Esperanta vortfarado, do la ri-sistemo enkondukas novan kutimon al la Esperanta vortfara sistemo. Tio eble povus kaŭzi konfuzojn.</li></ul>



<h2 class="wp-block-heading" id="argumentoj-por-la-kunmetosistemo-">Argumentoj por la kunmetosistemo:</h2>



<ul><li>Ĉi tiu sistemo ne nur alportas sekse neŭtralajn parencovortojn al Esperanto, sed krome donas al Esperanto tute logikan sistemon de parencovortoj, kiu krome ankaŭ estas aplikebla por relative koncize esprimi parencorilatojn, kiuj ne estas facile esprimeblaj en la tradicia Esperanta parencvorto-sistemo, sed kiuj eble estas gravaj en iuj specifaj kulturoj. Tio krome igas la parencvorto-sistemon kulture pli neŭtrala kompare kun la tre eŭropeca tradicia Esperanta sistemo de parencvortoj.</li></ul>



<h2 class="wp-block-heading" id="argumentoj-kontra-la-kunmetosistemo-">Argumentoj kontraŭ la kunmetosistemo:</h2>



<ul><li><p>Supozeble estas multaj partoj de la Esperanta vortprovizo, kiujn oni povus igi pli sistemaj aŭ logikaj. La ĝenerala sinteno de la esperantistaro al tiaj ideoj estas, ke oni lasu la lingvon tia, kia ĝi estas, kaj ne provu atingi ian perfektan logikecon, ĉar tiam oni neniam havos stabilan lingvon, dum oni daŭre provas igi ĝin pli sistema aŭ logika. Tial la fakto, ke en la kunmetosistemo la bezono je sekse neŭtralaj esprimoj estas kombinata kun strebado al pli logikeca sistemo de parencoesprimoj, fakte povus endanĝerigi la strebadon al la enkonduko de novaj sekse neŭtralaj esprimoj, ĉar multaj esperantistoj reagos al tia propono simile skeptikeme kiel al ĉiaj aliaj proponoj igi Esperanton pli sistema aŭ pli logika.</p>
</li><li><p>La kunmetosistemo ne aplikeblas al vortoj kiel <em>fianĉ(in)o</em> kaj <em>vidv(in)o</em>, do por tiuj necesas aparta solvo.</p>
</li><li><p>En la kunmetosistemo ne ekzistas perfektaj analogaĵoj al la tradiciaj nocioj de <em>onkl(in)o</em> kaj <em>nev(in)o</em>. Se oni laŭ la propono de la ĉefa proponanto de la kunmetosistemo (Akademiano Edmundo Grimley Evans) uzas <em>ab-</em> por <em>patr(in)o</em>, <em>aĥ-</em> por <em>frat(in)o</em> kaj <em>eŝ-</em> por <em>edz(in)o</em>, oni devas esprimi <em>onkl(in)o</em> per <em>abaĥo</em> aŭ per <em>abaĥeŝo</em> depende de tio, ĉu temas pri frat(in)o de la patr(in)o aŭ ĉu temas pri edz(in)o de la frat(in)o de la patr(in)o. Simile oni devas depende de la preciza parencorilato elekti inter <em>aĥido</em> kaj <em>eŝaĥido</em> por <em>nev(in)o</em>. La manko de perfektaj analogaĵoj al ĉi tiuj du tradiciaj esprimoj povus esti perceptata kiel manko en la sistemo. (Aliflanke ankaŭ eblas argumenti, ke ĉi tiu deviga precizeco pri tiaj parencorilatoj estas io bona.)</p>
</li></ul>



<h2 class="wp-block-heading" id="argumento-kontra-la-signif-an-ismo-">Argumento kontraŭ la signifŝanĝismo:</h2>



<ul><li><strong>Ŝanĝi la signifon de pluraj oftaj radikoj de Esperanto estas kontraŭ-Fundamente kaj nepre kondukos al grandskalaj miskomprenoj en ĉia situacio, en kiu oni ne povas esti certa, ĉu la alia persono uzas tian radikon laŭ ĝia tradicia signifo aŭ laŭ ĝia nova signifo. Notu, ke tia miskompreno estas pli grava problemo ol la ebla nekompreno, kiu povas okazi ĉe la aliaj sistemoj, ĉar nekompreno ĉiam estas rimarkita kaj sekve plej ofte estos iel solvata (ekzemple per demando pri la signifo de la uzita vorto en interparolo, aŭ per rigardo en vortaro ĉe legado de teksto), dum miskompreno plej ofte restas nerimarkita ĝis kiam ĝi kaŭzas pli gravajn problemojn.</strong></li></ul>



<h1 class="wp-block-heading" id="konkludo">Konkludo</h1>



<p>Konklude eblas diri, ke pro la du aparte gravaj kontraŭ-argumentoj emfazitaj per grasa skribo, la ul-sistemo kaj la signifŝanĝismo estas la plej problemaj proponoj. Krome, surbaze de la argumento kontraŭ la ul-sistemo kaj surbaze de aliaj menciitaj argumentoj ŝajnas, ke inter la afiksecaj sistemoj la e-sistemo estas la plej preferinda. Tio lasas la J-sistemon, la parentismon, la e-sistemon kaj la kunmetosistemon kiel plej bonajn kandidatojn por seksneŭtralaj esprimoj en Esperanto. La demando, kiu el tiuj sistemoj estu preferata, ne estas klare respondebla surbaze de la argumentoj prezentitaj ĉi-artikole, ĉar tio dependas de tio, kiun pezon oni donas al la diversaj argumentoj prezentitaj en negrasa skribo.</p>



<p>Finfine pri la lingva evoluo decidos la lingva komunumo kiel tuto, do ankaŭ koncerne sekse neŭtralajn esprimojn estos tiel. Tamen la multeco de proponoj, kiuj nuntempe estas pridiskutataj, certe kreas konfuzon por multaj lingvouzantoj. Por helpi malpliigi tiun konfuzon kaj rapidigi la vojon al unueca lingvouzo, ni planas baldaŭ okazigi opini-sondon pri la preferoj, kiujn havas la esperantistoj (ĉefe tiuj kun aparta intereso pri la temo de sekse neŭtrala lingvaĵo, kaj krome la membroj de la Akademio de Esperanto) inter la dek proponoj ĉi-artikole konsideritaj. Sed antaŭ ol ni faros tion, estus bone, se okazos iom da cerbumado kaj diskuto pri la ĉi-artikole prezentitaj argumentoj kaj eble forgesitaj argumentoj, por ke la opinioj esprimotaj en tiu baldaŭa opini-sondo estu kiel eble plej multe bazitaj je bona kompreno de la avantaĝoj kaj malavantaĝoj de la diversaj proponoj.</p>
]]></content:encoded>
					
		
		
			</item>
		<item>
		<title>La efektiva uzado de seksneŭtralaj pronomoj laŭ empiria esplorstudo</title>
		<link>https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/</link>
					<comments>https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Tue, 12 May 2020 10:09:25 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=793</guid>

					<description><![CDATA[En multaj lingvoj nuntempe sentiĝas evoluo direkte al pli granda uzo de ekzistantaj seksneŭtralaj esprimoj kaj establiĝo de novaj seksneŭtralaj esprimoj, interalie pro la kreskiĝinta konscio pri la ekzisto de neduumuloj, do homoj kun seksa identeco nek plene ina nek plene iĉa. Inter la seksneŭtralaj esprimoj, kiuj en diversaj lingvoj aŭ tute nove aperas aŭ [&#8230;]]]></description>
										<content:encoded><![CDATA[
<p>En multaj lingvoj nuntempe sentiĝas evoluo direkte al pli granda uzo de ekzistantaj seksneŭtralaj esprimoj kaj establiĝo de novaj seksneŭtralaj esprimoj, interalie pro la kreskiĝinta konscio pri la ekzisto de neduumuloj, do homoj kun seksa identeco nek plene ina nek plene iĉa. Inter la seksneŭtralaj esprimoj, kiuj en diversaj lingvoj aŭ tute nove aperas aŭ plifirmiĝas en la efektiva lingvouzo, estas seksneŭtralaj pronomoj. Ankaŭ en Esperanto dum la pasintaj dek jaroj okazis rimarkinda kresko en la uzado de seksneŭtralaj pronomoj, ĉefe de la nova pronomo <em>ri</em>, sed ankaŭ de la tradicia pronomo <em>ĝi</em>, kiun kelkaj nun uzas por homoj en maniero, kiu ne estis kutima antaŭ pli ol dek jaroj.</p>



<p>Por kvante mezuri la nunan staton de la parola lingvouzo koncerne seksneŭtralajn pronomojn en Esperanto, mi faris empirian studon, en kiu partoprenis 287 esperantistoj de ĉiaj aĝgrupoj ekde la adoleska aĝo ĝis pli-ol-80-jaraĝuloj, kontaktitaj tra multaj malsamspecaj interretaj forumoj por certigi kiel eble plej ekvilibran samplon de interrete kontakteblaj esperantistoj. La partoprenintoj respondis al diversaj demandoj pri ilia propra parola lingvouzo kaj pri la parola lingvouzo, kiun ili aŭdis de aliaj esperantistoj. Jen konciza superrigardo pri la rezultoj de ĉi tiu studo:</p>



<ul><li><em>ri</em> jam estas tre vaste komprenata, nome de 81% de la partoprenintoj.</li><li>La uzado de <em>ri</em> por paroli pri neduumuloj estas la plej populara maniero paroli pri neduumuloj, praktikata de 38% de la partoprenintoj, multe pli populara ol la uzado de <em>ĝi</em> por tiu celo, kiun praktikas nur 10% de la partoprenintoj.</li><li>Ĉe nespecifa parolado pri personoj nuntempe estas praktikataj multaj malsamaj pronom-uzoj, interalie la tradicia uzado de <em>li</em>, la uzado de <em>tiu</em> anstataŭ persona pronomo, la uzado de la duobla formo <em>li aŭ ŝi</em>, la uzado de <em>ri</em> kaj la uzado de <em>ĝi</em>; la kvantaj diferencoj inter ĉi tiuj malsamaj pronom-uzoj ne estas tre grandaj.</li><li>Radikala riismo kaj radikala ĝiismo, do la ĉiama uzo de <em>ri</em> aŭ <em>ĝi</em> anstataŭ <em>li</em> kaj <em>ŝi</em>, restas relative maloftaj fenomenoj, praktikataj respektive de 6,7% kaj 3,4% de la partoprenintoj.</li><li>Ĉe la junaj esperantistoj, precipe ĉe tiuj malpli aĝaj ol 30, la kompreno de <em>ri</em>, la uzado de <em>ri</em> por neduumuloj, la uzado de <em>ri</em> por nespecifa parolado pri personoj kaj la radikala riismo estas signife pli disvastiĝintaj ol ĉe la esperantistoj pli aĝaj ol 50.</li></ul>



<p>Ĉi tiu artikolo detale prezentas la metodan aliron kaj la rezultojn de ĉi tiu empiria studo, aldonante multajn detalojn al la ĉi-supre prezentita konciza superrigardo. La artikolo komenciĝas per konciza superrigardo pri la situacio en aliaj lingvoj kaj pri la historio de seksneŭtralaj pronomoj en Esperanto. Fine de la artikolo krome estas prezentataj kelkaj konsideroj pri tio, kiel la rezultoj de ĉi tiu studo rilatas al la esperantologia diskuto pri seksneŭtrala lingvaĵo.</p>



<p><span id="more-793"></span></p>



<h1 class="wp-block-heading" id="plurlingva-evoluo-direkte-al-seksneŭtrala-lingvaĵo">Plurlingva evoluo direkte al seksneŭtrala lingvaĵo</h1>



<p>Lingvoj ĉiam evoluas por adaptiĝi al la komunikaj bezonoj de la parolantoj. Nuntempe sekso estas malpli grava kategorio ol antaŭe, kaj krome aperis la konscio pri sekse neduumaj homoj. Tio kreskigis la komunikan bezonon je seksneŭtralaj esprimoj, kio siavice en pluraj lingvoj kaŭzis lingvan evoluon direkte al akcepto de novaj aŭ antaŭe ne vaste uzataj seksneŭtralaj esprimoj:</p>



<ul><li>En la angla jam ekde la 1960aj jaroj profesi-esprimoj finiĝantaj per <em>-man</em>, ekzemple <em>fireman</em>, <em>policeman</em>, <em>chairman</em>, komencis esti anstataŭigitaj per seksneŭtralaj profesi-esprimoj, ekzemple <em>fire fighter</em>, <em>police officer</em> kaj <em>chair</em> aŭ <em>chairperson</em>. Krome en anglalingvaj tekstoj ekde la 1960aj jaroj pli kaj pli montriĝis la emo eviti la uzon de la pronomo <em>he</em>, kiam temas pri nespecifa persono de nekonata sekso. Unue tiucele estis ofte uzata la duobla formo <em>he or she</em> aŭ estis praktikata ia alternado inter la uzado de <em>he</em> kaj la uzado de <em>she</em> (aŭ en kelkaj verkoj eĉ la sistema uzado de <em>she</em> tiucele). En la neformala parola lingvo jam delonge krome ekzistis la kutimo uzi <em>they</em> kiel ununombran pronomon por paroli pri nespecifa persono (ekzemple <em>Who forgot their umbrella?</em>), sed pro gramatika tabuo kreita de gramatikistoj en la 19a jarcento, tio kutime estis evitata en skriba aŭ formala lingvouzo. Sed dum la pasintaj dek jaroj tiu ununombra uzo de <em>they</em> sukcesis multe plifirmiĝi en la lingvouzo kaj akceptiĝi pli kaj pli ankaŭ en la skriba kaj formala lingvouzo. Samtempe la signifo de <em>they</em> plivastiĝis, ĉar nun ĝi estas uzata ne nur por paroli pri nespecifa persono, sed ankaŭ pri specifa neduuma persono aŭ ajna specifa persono, kiu preferas esti priparolata per <em>they</em>. </li><li>La sveda lingvo tradicie havas pronomsistemon similan al tiu de la tradicia Esperanta sistemo: <em>han</em> tradicie kovras la tradiciajn funkciojn de <em>li</em>, kaj <em>hon</em> signifas <em>ŝi</em>. En la najbara Finnujo aliflanke ekzistas nur seksneŭtrala triapersona ununombra pronomo, nome <em>hän</em> (prononcata [hen]). Jam en 1966 la sveda lingvisto Rolf Dunås proponis, ke oni povus uzi <em>hen</em> kiel seksneŭtralan pronomon en la sveda, sed dum pluraj jardekoj tiu propono restis apenaŭ atentita. Iom post 2000 ĝi komencis ekuziĝi inter neduumuloj kaj en iuj kvir-inismaj rondoj, kaj en 2012 ĝi subite ricevis multe da publika atento pro apero de infanlibro, en kiu uziĝis <em>hen</em>. Post tio ĝi ene de malmultaj jaroj eniris pli kaj pli en la ĝeneralan lingvouzon, kaj skribe kaj parole. Jam nun multaj svedoj, precipe la junaj svedoj, konsideras ĝin normala parto de sia lingvo. </li><li>Ekde 2014 en la hispana pli kaj pli disvastiĝas la uzo de la nova seksneŭtrala finaĵo <em>-e</em>. Ĝi estas uzata anstataŭ la iĉa finaĵo <em>-o</em> kaj la ina finaĵo <em>-a</em> en substantivoj kiel <em>diputade</em> (‘parlamentano’), kaj kiel seksneŭtrala finaĵo en adjektivoj kaj artikoloj, ekzemple <em>le diputade conocide</em> (‘la konata parlamentano’). Krome ĝi estas uzata en la seksneŭtrala pronomo <em>elle</em>. El lingvoscienca vidpunkto do eblas diri, ke la hispana estas survoje al akcepto de nova gramatika genro, kiu malsame ol la du tradiciaj gramatikaj genroj estas sekse neŭtrala. Nuntempe, ĉi tiu nova finaĵo <em>-e</em> estas plej disvastiĝinta en Argentino, Ĉilio kaj Urugvajo kaj en transseksulaj rondoj en aliaj landoj. Dum la pasintaj du jaroj ĝi iĝis multe pli vaste konata ol antaŭe, do estas atendeble, ke ĝi iĝos ankoraŭ multe pli vaste uzata en la venontaj jaroj. </li><li>En Esperanto, la sekse neŭtrala pronomo <em>ri</em> iĝas pli kaj pli uzata, ĉefe inter junuloj. Ĉi tiu fenomeno estos pli detale klarigata en la resto de la artikolo.</li></ul>



<h1 class="wp-block-heading" id="historio-de-seksneŭtralaj-pronomoj-en-esperanto">Historio de seksneŭtralaj pronomoj en Esperanto</h1>



<p>La tradicia pronom-sistemo de Esperanto, kiun establis Zamenhof, kaj kiu estis preskaŭ senescepte tiel praktikata ĝis la 1970aj jaroj, funkcias jene: Por aĵoj kaj bestoj kaj fojfoje por infanoj (precipe tre junaj) oni uzas la pronomon <em>ĝi</em>. Kiam oni parolas pri ina persono (aŭ personigita besto), kies ineco estas konata al la parolanto, oni uzas <em>ŝi</em>. Ĉe alia parolado pri personoj oni uzas <em>li</em>. Do la uzado de <em>li</em> inkluzivas du ĉefajn specojn: Unue situacioj, en kiuj oni parolas pri iĉa persono (aŭ personigita besto), kies iĉeco estas konata al la parolanto. Kaj due situacioj, en kiuj temas pri persono de nekonata sekso (ofte nespecifita persono kiel en la frazo “Se iu helpos al vi, vi ankaŭ helpu al li”).</p>



<p>En unu el siaj Lingvaj Respondoj, Zamenhof menciis alian eblan pronom-uzon: “Kiam ni parolas pri homo, ne montrante la sekson, tiam estus regule uzi la pronomon «ĝi» (kiel ni faras ekzemple kun la vorto «infano»), kaj se vi tiel agos, vi estos gramatike tute prava. Sed ĉar la vorto «ĝi» (uzata speciale por «bestoj» aŭ «senvivaĵoj») enhavas en si ion malaltigan (kaj ankaŭ kontraŭkutiman) kaj por la ideo de «homo» ĝi estus iom malagrabla, tial mi konsilus al vi fari tiel, kiel oni faras en la aliaj lingvoj, kaj uzi por «homo» la pronomon «li».”</p>



<p>Zamenhof do en la sama alineo menciis tiun eblon kaj tuj argumentis por la evitado de ĉi tiu eblo, kaj ja mem ĉiam evitis ĝin, same kiel preskaŭ ĉiuj esperantistoj ĝis antaŭ kelkaj jaroj.</p>



<p>La seksneŭtrala pronomo <em>ri</em> estis unue proponita en 1979 de Ole Hagemann en la gazeto Sekso kaj Egaleco. Dum la 1980aj jaroj tiu propono ricevis nur malmulte da atento. En la fruaj 1990aj jaroj grupo de homoj, kiu inkluzivis interalie la nunan Akademianon Edmundo Grimley Evans, reinventis la ideon uzi <em>ri</em> kiel seksneŭtralan pronomon kaj nur poste eltrovis, ke tiu ideo jam antaŭe ekzistis. Tiu grupo publikigis la manifeston Riisma Esperanto en 1994, kiu subtenis la ideon de radikala riismo, do de la ĉiama uzado de <em>ri</em> anstataŭ <em>ŝi</em> kaj <em>li</em>. Krome tiu grupo varbis por la uzado de <em>ri</em> interalie en la uzret-grupo soc.culture.esperanto, kiu estis tiam la ĉefa interreta diskutejo de esperantistoj. Tiu agado por <em>ri</em> ankaŭ kondukis al la parola praktikado de radikala riismo en la Kembriĝa Esperanto-Grupo. Krom tio, tiu agado tamen ne portis multe da fruktoj, kaj <em>ri</em> restis malmultege uzata kaj malmulte priparolata ĝis proksimume 2010.</p>



<p>Inter 2010 kaj 2014 iom post iom refortiĝis la intereso pri <em>ri</em>, interalie pro tio, ke la populara muzikgrupo La Perdita Generacio uzis <em>ri</em> en kelkaj el siaj kantoj. En 2014 aperis la artikolo <em>Kial iĝi riisto</em> de Paulína Kožuchová, unue en la blogo Egalecen kaj poste en presita formo en Beletra Almanako. Per ĉi tiu artikolo unuafoje vaste diskoniĝis la argumento, ke indas uzi <em>ri</em> por paroli pri neduumuloj. Tio kondukis al plia kresko en la konateco kaj uzado de <em>ri</em>, precipe en junularaj rondoj, sed pli kaj pli ankaŭ ekster ili.</p>



<p>Tiu disvastiĝo de <em>ri</em> siavice kondukis al esperantologiaj diskutoj pri la eblo uzi <em>ĝi</em> kiel sekse neŭtralan pronomon, surbaze de kiuj kelkaj esperantistoj komencis uzi <em>ĝi</em> kiel sekse neŭtralan pronomon, precipe por paroli pri nespecifa persono de nekonata sekso. Aldone al ĉi tiu modera ĝiismo ankaŭ aperis radikala ĝiismo, laŭ kiu ĉiuj uzoj de <em>li</em> kaj <em>ŝi</em> estu anstataŭigitaj per <em>ĝi</em>. La plej konata defendanto de ĉi tiu radikala ĝiismo estas la sidneja jutubisto Evildea (Richard Delamore), kaj radikala ĝiismo estas nun praktikata de pluraj anoj de la sidneja Esperanto-junularo.</p>



<h1 class="wp-block-heading" id="empiria-esplorstudo-pri-seksneŭtralaj-pronomoj">Empiria esplorstudo pri seksneŭtralaj pronomoj</h1>



<p>De la 13a de Aprilo ĝis la 24a de Majo 2019 funkciis interreta enketilo, per kiu eblis partopreni en ĉi tiu studo. La enketilo entenis plurajn demandojn pri la pronom-uzo de la enketato, demandojn pri la pronom-uzo, kiun la enketato aŭdis de aliaj homoj, demandojn pri la aĝo, sekso kaj Esperanta aktiveco de la enketato kaj etan lingvan teston por testi la lingvonivelon de la enketato.</p>



<p>Ideale estus, se ĉi tia esplorstudo povus esti bazita je tute reprezenta samplo de la esperantistaro. Tio tamen praktike ne realigeblas, interalie ĉar neniu scias, kio estas la entuta konsisto de la esperantistaro. En la planado de la studo mi do limigis min al la celo krei kiel eble plej reprezentan samplon de la rete kontakteblaj esperantistoj. La ĉi-cele uzata difino de <em>rete kontaktebla esperantisto</em> estas persono, kiu estas membro de esperantlingva interreta grupo (ekzemple dissendolisto, fejsbuka grupo aŭ Telegrama grupo), kaj kiu legas la mesaĝojn alvenantajn al tiu grupo kaj pretas reagi al ili. Kompreneble mi ne povis kontakti por ĉi tiu studo ĉiujn rete kontakteblajn esperantistojn, kaj tio ankaŭ ne estis la celo. La celo estis, ke la partoprenantoj de mia studo estu kiel eble plej reprezenta samplo de la rete kontakteblaj esperantistoj, por ke mi povu poste per statistikaj metodoj eltiri el miaj datumoj konkludojn pri la lingvouzo inter rete kontakteblaj esperantistoj. Por tiu celo mi afiŝis pri mia studo en 35 diversspecaj esperantlingvaj interretaj grupoj:</p>



<ul><li>Tri dissendolistoj, nome tiuj de la Akademio de Esperanto, de <em>Denask</em> (gepatroj de denaskaj esperantistoj) kaj de <em>ReVuloj</em> (redaktantoj de la Reta Vortaro)</li><li>21 fejsbukaj grupoj: <em>Esperanto</em>, <em>Esperantologio</em>, <em>Esperanto Parenteze</em>, <em>Duolingo Esperanto Learners</em>, <em>Seksa Egaleco en Esperanto</em> kaj 16 landaj/kontinentaj grupoj (ekzemple <em>Esperanto en Indonezio</em> kaj <em>Esperanto en Afriko</em>)</li><li>Sep Telegramaj grupoj: <em>Esperantujo</em>, <em>Esperantologio</em>, <em>Feminismo kaj egaleco</em>, <em>GLAT-aj esperantistoj</em> kaj tri landaj/kontinentaj grupoj</li><li>Kvar aliaj kanaloj: la uzreta grupo <em>soc.culture.esperanto</em>, la <em>Reddit</em>-grupo <em>r/Esperanto</em>, la tvitera/fejsbuka/Telegrama kanalo <em>Sal Esperantujo</em> kaj la <em>Lernu</em>-forumo</li></ul>



<p>La efektivaj partoprenantoj venis el 31 el ĉi tiuj 35 kontaktitaj grupoj. Entute partoprenis 287 homoj. La grupoj, el kiuj venis la plej multaj partoprenantoj, estis la fejsbuka grupo <em>Esperanto</em> (40 partoprenantoj), la dissendolisto <em>Denask</em> (34 partoprenantoj), la Telegrama grupo <em>Esperantujo</em> (32 partoprenantoj) kaj la kanalo <em>Sal Esperantujo</em> (27 partoprenantoj).</p>



<p>Mi afiŝis en la diversaj grupoj per malsamaj ligiloj al la enketilo por povi spuri de kie venis la partoprenantoj. Krome mi zorge planis la ordon, en kiu mi afiŝis en la diversspecaj grupoj, por ke la membroj de iuj specifaj grupoj, pri kiuj mi aparte interesiĝis, ne perdiĝu inter la partoprenantoj venantaj el teme pli ĝenerala grupo. Pro ĉi tiu kialo mi unue afiŝis pri la studo en la kvin grupoj de esperantologoj kaj lingvemuloj, poste ĉe <em>Denask</em>, poste ĉe la 19 landaj kaj kontinentaj grupoj, poste ĉe la kvin tre ĝeneral-temaj grupoj, poste ĉe la du grupoj celantaj Esperanto-lernadon, kaj fine ĉe la tri grupoj kun rilato al seksa egaleco aŭ rajtoj de GLAT-uloj. La decido afiŝi plej laste en la grupoj kun rilato al seksa egaleco aŭ rajtoj de GLAT-uloj baziĝis sur la ideo, ke tiu grupo povus malpliigi la reprezentecon de la samplo, ĉar ja estas atendeble, ke homoj aktivaj en tiaj grupoj estas pli akceptemaj al seksneŭtrala lingvaĵo. Sed se la homoj aktivaj en tiaj grupoj eltrovas pri la studo tra alia kanalo, ilia partopreno ne estas problema el la vidpunkto de samplo-reprezenteco. Fakte finfine estis nur naŭ partoprenantoj, kiuj partoprenis per ligilo el unu el ĉi tiuj grupoj, kaj tiu malgranda grupo neniel ŝanĝas la ĝeneralajn rezultojn de mia studo.</p>



<p>Por certigi, ke la vortumo de miaj afiŝoj pri la studo ne altiru pli da homoj interesiĝantaj pri seksneŭtrala lingvaĵo ol aliajn homojn, mi varbis por partopreno en mia studo sen ajna mencio pri tio, ke temas pri seksneŭtrala lingvaĵo. Jen la teksto uzita en ĉiuj miaj afiŝoj: “Mi nun kondukas esploron pri la uzo de pronomoj en la parola lingvouzo en Esperanto. Vi povas partopreni per plenigo de la sekva demandaro (daŭras ĉirkaŭ 8 ĝis 15 minutojn):”</p>



<p>La demandoj en la enketilo tuŝis diversajn temojn:</p>



<ul><li>Kompreno de la vorto <em>ri</em></li><li>Uzo de pronomo por paroli pri nespecifa persono: propra uzo de la enketato, kaj uzo, kiun la enketato aŭdis ĉe aliaj homoj</li><li>Propra kaj aŭdata uzo de pronomo por paroli pri neduuma persono</li><li>Propra kaj aŭdata praktikado de radikala riismo kaj radikala ĝiismo</li><li>Kompreno de la vorto <em>pajtro</em></li><li>Demandoj pri la aktiva kaj pasiva uzo de Esperanto fare de la enketato</li><li>Lingva testeto</li><li>Demandoj pri la aĝo kaj sekso de la enketato</li></ul>



<p>La detaloj de la diversaj demandoj estos klarigitaj en la sekcioj, en kiuj mi prezentos la koncernajn rezultojn.</p>



<h1 class="wp-block-heading" id="lingva-testeto">Lingva testeto</h1>



<p>La enketilo enhavis lingvan testeton kun la jenaj demandoj kaj elekt-ebloj:</p>



<ul><li>Petro vidas Paŭlon manĝi ______ pomon. (Temas pri la pomo de Petro.)
<ul><li>lian</li><li>sian</li></ul>
</li><li>_____ mankas butero.
<ul><li>Mi</li><li>Al mi</li></ul>
</li><li>Estas ______, ke vi jam venis.
<ul><li>bone</li><li>bonen</li><li>bona</li><li>bonan</li></ul>
</li><li>La aŭto povas veturi 180 kilometrojn _____ horo.
<ul><li>per</li><li>pro</li><li>po</li><li>en</li></ul>
</li><li>Mi devas ________ la akvon.
<ul><li>boli</li><li>ekboli</li><li>boligi</li><li>boliĝi</li></ul>
</li><li>La pordo nun estas ruĝa, sed mi volas farbi ĝin ______.
<ul><li>blanken</li><li>blankon</li><li>blankan</li><li>blanka</li></ul>
</li></ul>



<p>Jen la ĝustaj respondoj al la lingva testeto: lian, Al mi, bone, en, boligi, blanka</p>



<p>La kvanto de ĝustaj respondoj tre variis depende de la demando: Al la unua demando nur 166 el la 287 partoprenantoj respondis ĝuste, al la dua demando 280 respondis ĝuste, al la tria 264, al la kvara 138, al la kvina 263, kaj al la sesa 225 homoj respondis ĝuste. Do klare la demandoj havis malsamajn facileco-nivelojn. Al la unua kaj la kvara demando ankaŭ multaj lingve spertaj homoj malĝuste respondis, dum malĝusta respondo al la dua demando estas relative fidinda indikilo por nesufiĉa lingva sperto. Tial mi decidis doni malsamajn pezojn al la malsamaj demandoj, tiel ke malĝusta respondo al malfacila demando havu malpli da efiko ol malĝusta respondo al facila demando. Tion mi realigis jene: Por la unua kaj kvara demandoj oni povis ricevi po unu poenton, por la sesa demando du poentojn, por la tria kaj kvina demandoj po tri poentojn, kaj por la dua demando kvar poentojn. Tiel eblis atingi entute 14 poentojn. Por ĉiuj analizoj en ĉi tiu artikolo krom tiuj, en kiuj temas pri la sociologia konsisto de la partoprenantaro aŭ tiuj, en kiuj mi komparas la respondojn al la poentoj atingitaj en la lingvotesto, mi ignoras la partoprenantojn kun malpli ol 9 poentoj, ĉar ili supozeble ne havas sufiĉe da lingva sperto por kalkuliĝi kiel parto de la celgrupo de ĉi tiu esploro. El la 287 partoprenantoj, 267 ricevis almenaŭ 9 poentojn en la lingva testo, tiel ke la plej multaj statistikaĵoj en ĉi tiu artikolo temas pri ĉi tiuj 267 partoprenantoj.</p>



<h1 class="wp-block-heading" id="sociologiaj-ecoj-de-la-partoprenantaro">Sociologiaj ecoj de la partoprenantaro</h1>



<div class="wp-block-image"><figure class="alignright"><img loading="lazy" decoding="async" width="484" height="300" src="https://lingvakritiko.com/wp-content/uploads/2020/04/agho-1.png" alt="" class="wp-image-796" srcset="https://lingvakritiko.com/wp-content/uploads/2020/04/agho-1.png 484w, https://lingvakritiko.com/wp-content/uploads/2020/04/agho-1-300x186.png 300w" sizes="(max-width: 484px) 100vw, 484px" /><figcaption>Aĝo de la partoprenantoj</figcaption></figure></div>



<p>La ĉi-flanka grafikaĵo montras la aĝdistribuon de la partoprenantaro. Rimarkindas la relative alta proporcio de partoprenantoj malpli aĝaj ol 40 jaroj, entute 52,6%. Ni nenion scias pri la efektiva aĝdistribuo inter interrete kontakteblaj esperantistoj, sed ĉar mi kontaktis esperantistojn tra multaj malsamaj interretaj grupoj, la efektiva distribuo verŝajne ne estas tre malsimila al tiu de ĉi tiu samplo.</p>



<div class="wp-block-image"><figure class="alignright"><img loading="lazy" decoding="async" width="477" height="295" src="https://lingvakritiko.com/wp-content/uploads/2020/04/agho.png" alt="" class="wp-image-795" srcset="https://lingvakritiko.com/wp-content/uploads/2020/04/agho.png 477w, https://lingvakritiko.com/wp-content/uploads/2020/04/agho-300x186.png 300w" sizes="(max-width: 477px) 100vw, 477px" /><figcaption>Sekso de la partoprenantoj</figcaption></figure></div>



<p>Ĉi tiu dua grafikaĵo montras la sekson de la partoprenantoj. 71,4% indikis, ke ili estas nur viraj, 15,7% indikis, ke ili estas nur inaj, 4,9% indikis, ke ili havas alian aŭ neniun sekson, kaj 8,0% ne konigis ajnan informon pri sia sekso. Rimarkindas la relative alta proporcio de iĉoj kaj malalta proporcio de inoj. Ĝenerale en Esperantujo rimarkeblas, ke estas pli da iĉoj ol inoj, sed almenaŭ en ĉeestaj Esperanto-renkontiĝoj la proporcioj ne estas tiom malekvilibraj kiel en ĉi tiu samplo (laŭ informoj de diversaj organizantoj de Esperanto-renkontiĝoj, estas pli malpli 60-elcente iĉoj kaj 40-elcente inoj). Povas tamen esti, ke en la interrete aktiva esperantistaro tiu malekvilibro estas pli granda ol ĉe ĉeestaj Esperanto-renkontiĝoj. Krome povas esti, ke iĉoj pli emas partopreni en ĉi tiaj studoj ol inoj.</p>



<p>Unu el la demandoj al la partoprenantoj temis pri tio, kiajn Esperanto-aranĝojn ili vizitis dum la pasintaj du jaroj. La jena grafikaĵo montras la rezulton, laŭ kiu lokaj kluboj kaj naciaj Esperanto-aranĝoj estas la plej vizitataj Esperanto-aranĝoj inter la partoprenantoj de la studo.</p>



<figure class="wp-block-image size-large"><img loading="lazy" decoding="async" width="604" height="340" src="https://lingvakritiko.com/wp-content/uploads/2020/04/renkontighospeco.png" alt="" class="wp-image-802" srcset="https://lingvakritiko.com/wp-content/uploads/2020/04/renkontighospeco.png 604w, https://lingvakritiko.com/wp-content/uploads/2020/04/renkontighospeco-300x169.png 300w" sizes="(max-width: 604px) 100vw, 604px" /></figure>



<p>Krome estis demando pri tio, en kiuj kontinentoj ili partoprenis en Esperanto-aranĝoj dum la pasintaj du jaroj. Same kiel ĉe la antaŭa demando eblis elekti plurajn respondojn. La ĉi-suba grafikaĵo montras la rezultojn en maniero, kiu komprenigas, kiom da homoj elektis kiun kombinon de respondoj. Ekzemple, 121 partoprenantoj partoprenis Esperanto-aranĝojn nur en Eŭropo, kaj 20 partoprenantoj partoprenis aranĝon kaj en Eŭropo kaj en Ameriko. 40 partoprenantoj tute ne partoprenis ĉeestajn aranĝojn dum la pasintaj du jaroj.</p>



<figure class="wp-block-image size-large"><img loading="lazy" decoding="async" width="1024" height="731" src="https://lingvakritiko.com/wp-content/uploads/2020/04/Renkontighoj-1024x731.png" alt="" class="wp-image-803" srcset="https://lingvakritiko.com/wp-content/uploads/2020/04/Renkontighoj-1024x731.png 1024w, https://lingvakritiko.com/wp-content/uploads/2020/04/Renkontighoj-300x214.png 300w, https://lingvakritiko.com/wp-content/uploads/2020/04/Renkontighoj-768x549.png 768w, https://lingvakritiko.com/wp-content/uploads/2020/04/Renkontighoj-1536x1097.png 1536w, https://lingvakritiko.com/wp-content/uploads/2020/04/Renkontighoj-2048x1463.png 2048w, https://lingvakritiko.com/wp-content/uploads/2020/04/Renkontighoj-900x643.png 900w, https://lingvakritiko.com/wp-content/uploads/2020/04/Renkontighoj-1280x914.png 1280w" sizes="(max-width: 1024px) 100vw, 1024px" /></figure>



<p>La enketilo ne enhavis demandon pri la loĝlando de la enketato, do ĉi tiu informo pri la loko de la vizitataj Esperanto-aranĝoj estas la sola ekzistanta geografia informo pri la enketatoj.<sup class="footnote-ref"><a id="fnref1" href="#fn1">1</a></sup></p>



<h1 class="wp-block-heading" id="kompreno-de-ri">Kompreno de <em>ri</em></h1>



<p>La unua demando en la enketilo temis pri tio, ĉu la enketato komprenas la vorton <em>ri</em>. 81% de la partoprenantoj respondis jese. Tiuj, kiuj respondis jese, devis aldone provizi difinon de <em>ri</em>, kaj fakte ĉiuj provizitaj difinoj estis tiaj, ke ili montris, ke la enketato efektive komprenas la intencon de la vorto <em>ri</em>. Pli specife, 75% de la enketatoj provizis difinon, kiu donas sekse neŭtralan difinon de <em>ri</em> (do signifon, laŭ kiu <em>ri</em> estas uzebla sendepende de la sekso de la priparolata persono), dum 4% provizis difinon, laŭ kiu <em>ri</em> havas specife neduuman signifon (do signifon, laŭ kiu <em>ri</em> estas uzebla nur por neduumaj personoj). Ĉe la restantaj 2% la vortumo de la difino  ne sufiĉe klare precizigas, ĉu <em>ri</em> estas komprenata kiel sekse neŭtrala aŭ kiel sekse neduuma.</p>



<p>Kiel montras la ĉi-suba grafikaĵo, la kompreno de <em>ri</em> estis pli alta ĉe partoprenantoj malpli aĝaj ol 50 ol ĉe la pli aĝaj partoprenantoj.</p>



<figure class="wp-block-image size-large"><img loading="lazy" decoding="async" width="583" height="242" src="https://lingvakritiko.com/wp-content/uploads/2020/04/ri-kompreno_lau_agho.png" alt="" class="wp-image-807" srcset="https://lingvakritiko.com/wp-content/uploads/2020/04/ri-kompreno_lau_agho.png 583w, https://lingvakritiko.com/wp-content/uploads/2020/04/ri-kompreno_lau_agho-300x125.png 300w" sizes="(max-width: 583px) 100vw, 583px" /></figure>



<p>Ĉar la diferenco inter la aĝogrupoj ne aspektas tre granda en la grafikaĵo, iuj verŝajne demandas sin, ĉu tiu diferenco entute estas statistike signifa. Por tio mi faris statistikan teston. Por ĉiuj statistikaj testoj rilataj al aĝodiferencoj, mi dividis la partoprenantojn en tri grupojn: Junuloj (malpli aĝaj ol 30), mezaĝuloj (30-49) kaj maljunuloj (ekde 50). Ĉi tiel la partoprenantaro estis dividita en tri simile grandajn klasojn, kaj ĉiu klaso estis sufiĉe granda por ebligi bonan distingon inter statistike signifaj rezultoj kaj hazardaj variaĵoj. Por ĉiu paro de komparataj klasoj, mi testis per statistika testo, kiu nomiĝas <em>duvosta Z-testo por kompari du proporciojn</em>, ĉu efektive la diferenco inter la du klasoj estas statistike signifa. Mi nomas diferencon statistike signifa, kiam la signifeco-nivelo <em>p</em> estas malpli ol 0,05, kaj mi nomas diferencon statistike tre signifa, kiam la signifeco-nivelo <em>p</em> estas malpli ol 0,01.</p>



<p>Koncerne komprenon de <em>ri</em> la diferenco inter junuloj kaj maljunuloj estis statistike signifa (p=0,023), kaj ankaŭ la diferenco inter mezaĝuloj kaj maljunuloj estis statistike signifa (p=0,035). La diferenco inter junuloj kaj mezaĝuloj aliflanke ne estis statistike signifa (p=0,764). </p>



<h1 class="wp-block-heading" id="pronomo-por-nespecifa-persono">Pronomo por nespecifa persono</h1>



<p>La enketilo enhavis demandon pri tio, kia(j)n pronomo(j)n la enketato parole uzas por paroli pri  nespecifa persono. Tiu uzo estis ilustrita per la jena ekzempla frazo:  “Se teamano sendas fakturon al la kasisto, ☐ devas sendi kopion de ĝi al la prezidanto.” Estis klarigite, ke la intenco ĉi tie estas, ke la teamano, kiu sendas la fakturon al la kasisto, aldone sendu ĝin kopie al la prezidanto. Eblis elekti aŭ antaŭpreparitan respondon aŭ entajpi  sian propran respondon. La antaŭpreparitaj elekt-ebloj estis <em>li</em>, <em>ŝi</em>, <em>ĝi</em>, <em>ri</em>, <em>ili</em>, <em>li aŭ ŝi</em>, <em>ŝi aŭ li</em> kaj <em>tiu</em>, kaj krome estis antaŭpreparitaj respondoj por tiuj, kiuj kutime evitas pronomon en tiaj situacioj, kaj por tiuj, kiuj ne sufiĉe bone memoras, kion ili kutime uzas en tiaj situacioj. Eblis elekti plurajn respondojn.</p>



<p>La sekva grafikaĵo montras, kiu respondo estis elektita kiom ofte. Aliaj respondoj aperis neglekteble malofte.</p>



<figure class="wp-block-image size-large"><img loading="lazy" decoding="async" width="490" height="303" src="https://lingvakritiko.com/wp-content/uploads/2020/04/nespecifa_pronomo.png" alt="" class="wp-image-809" srcset="https://lingvakritiko.com/wp-content/uploads/2020/04/nespecifa_pronomo.png 490w, https://lingvakritiko.com/wp-content/uploads/2020/04/nespecifa_pronomo-300x186.png 300w" sizes="(max-width: 490px) 100vw, 490px" /></figure>



<p>Estas rimarkinde, ke nur 36% elektis <em>li</em>, malgraŭ tio, ke tia uzo de <em>li</em> estas Fundamenta, Zamenhofa kaj ĝis la 1960aj jaroj estis senhezite praktikata de preskaŭ ĉiuj esperantistoj. Tio montras, ke jam okazis grava lingva ŝanĝo. Kaj fakte, de tiuj 36%, kiuj elektis <em>li</em>, 21% elektis ankaŭ aliajn eblojn kaj nur 15% elektis nur la eblon <em>li</em>. Ankoraŭ ekzistas multe da varieco pri tio, kio estas uzata anstataŭ <em>li</em> por priparoli nespecifan personon.</p>



<p>La sekva grafikaĵo montras, kiom kutimaj estis la diversaj eblaj kombinoj de respondoj. Ekzemple ĝi montras, ke el la 267 lingve sufiĉe spertaj partoprenantoj, 40 uzas nur <em>li</em> por nespecifaj personoj, 32 uzas nur <em>tiu</em>, 27 uzas nur <em>li aŭ ŝi</em> (aŭ <em>ŝi aŭ li</em>), 22 uzas nur <em>ri</em>, 15 uzas nur <em>ĝi</em>, 23 uzas foje <em>li aŭ ŝi</em> kaj foje <em>tiu</em>, 15 uzas foje <em>li</em> kaj foje <em>li aŭ ŝi</em>, kaj 14 uzas foje <em>ri</em> kaj foje <em>tiu</em>.</p>



<figure class="wp-block-image size-large"><img loading="lazy" decoding="async" width="1024" height="731" src="https://lingvakritiko.com/wp-content/uploads/2020/04/nespecifa_uzo_2-1-1024x731.png" alt="" class="wp-image-810" srcset="https://lingvakritiko.com/wp-content/uploads/2020/04/nespecifa_uzo_2-1-1024x731.png 1024w, https://lingvakritiko.com/wp-content/uploads/2020/04/nespecifa_uzo_2-1-300x214.png 300w, https://lingvakritiko.com/wp-content/uploads/2020/04/nespecifa_uzo_2-1-768x549.png 768w, https://lingvakritiko.com/wp-content/uploads/2020/04/nespecifa_uzo_2-1-1536x1097.png 1536w, https://lingvakritiko.com/wp-content/uploads/2020/04/nespecifa_uzo_2-1-2048x1463.png 2048w, https://lingvakritiko.com/wp-content/uploads/2020/04/nespecifa_uzo_2-1-900x643.png 900w, https://lingvakritiko.com/wp-content/uploads/2020/04/nespecifa_uzo_2-1-1280x914.png 1280w" sizes="(max-width: 1024px) 100vw, 1024px" /></figure>



<p>La sekva grafikaĵo montras la respondojn laŭ aĝo. </p>



<figure class="wp-block-image size-large"><img loading="lazy" decoding="async" width="602" height="389" src="https://lingvakritiko.com/wp-content/uploads/2020/04/nespecifa_pronomo_lau_agho.png" alt="" class="wp-image-811" srcset="https://lingvakritiko.com/wp-content/uploads/2020/04/nespecifa_pronomo_lau_agho.png 602w, https://lingvakritiko.com/wp-content/uploads/2020/04/nespecifa_pronomo_lau_agho-300x194.png 300w" sizes="(max-width: 602px) 100vw, 602px" /></figure>



<p>Plej rimarkinda la aĝodiferenco en la uzo estas ĉe <em>ri</em>: Dum ĉe la 10- ĝis 19-jaraĝuloj 40% uzas <em>ri</em> por nespecifa persono, neniuj de la pli ol 70-jaraĝaj partoprenantoj faras tion. Ĉe <em>li</em> kaj <em>li aŭ ŝi</em> observeblas la mala tendenco: Tiujn formojn pli ŝatas maljunuloj ol junuloj. Ĉe la uzado de <em>tiu</em> kaj <em>ĝi</em> ne rimarkeblas aĝodiferenco.</p>



<p>Ankaŭ la statistikaj testoj konfirmas tion: ĉe la uzado de <em>ri</em> la diferenco inter junuloj kaj maljunuloj estas statistike tre signifa (p&lt;0,00001), kaj ankaŭ la diferenco inter mezaĝuloj kaj maljunuloj estas tre signifa (p=0,0019), dum la diferenco inter junuloj kaj mezaĝuloj ne estas statistike signifa (p=0,124). Ĉe la uzado de <em>li</em> kaj de <em>li aŭ ŝi</em> la diferenco inter junuloj kaj maljunuloj estis statistike signifa sen esti tre signifa (p=0,029 kaj p=0,018 respektive), dum la aliaj komparoj inter aĝo-klasoj ne donas statistike signifajn rezultojn ĉe la uzado de <em>li</em> kaj de <em>li aŭ ŝi</em>. Ĉe la uzado de <em>tiu</em> kaj de <em>ĝi</em> neniu diferenco inter aĝo-klasoj estas statistike signifa.</p>



<p>La lasta grafikaĵo de ĉi tiu sekcio montras la pronom-uzon por nespecifa persono laŭ la sekso de la partoprenanto. </p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2020/04/nespecifa_pronomo_lau_sekso.png" alt="" class="wp-image-812" srcset="https://lingvakritiko.com/wp-content/uploads/2020/04/nespecifa_pronomo_lau_sekso.png 605w, https://lingvakritiko.com/wp-content/uploads/2020/04/nespecifa_pronomo_lau_sekso-300x169.png 300w" sizes="(max-width: 605px) 100vw, 605px" /></figure>



<p>La diferencoj inter la seksoj estas plej rimarkindaj kaj statistike plej signifaj ĉe la uzado de <em>ri</em> por nespecifaj personoj: Inter neduumuloj la uzo de <em>ri</em> por nespecifaj personoj estas en statistike tre signifa kvanto pli granda ol ĉe inoj kaj ĉe iĉoj (p=0,0083 kaj p&lt;0,00001 respektive). Inter la inoj estas statistike signife pli da personoj, kiuj tiel uzas <em>ri</em> ol inter iĉoj (p=0,046). Ankaŭ ĉe la uzado de <em>li</em> por nespecifaj personoj estas rimarkindaj kaj statistike signifaj diferencoj: Ĉe iĉoj tia uzo de <em>li</em> estas en statistike tre signifa maniero pli kutima ol ĉe inoj (p=0,0031), kaj en statistike signifa maniero pli kutima ol ĉe neduumuloj (p=0,017); la diferenco inter inoj kaj neduumuloj ĉe la uzado de <em>li</em> aliflanke ne estas statistike signifa (p=0,424). Ĉe la uzado de <em>tiu</em>, <em>li aŭ ŝi</em> kaj <em>ĝi</em> ne estis statistike signifaj diferencoj inter la seksoj. (Notu, ke pro la malgranda kvanto de neduumuloj inter la partoprenantoj (nome 13), eĉ diferencoj, kiuj aspektas grandaj en la grafikaĵo, ne nepre estas statistike signifaj, ekzemple ĉe la uzado de <em>li aŭ ŝi</em>.)</p>



<h1 class="wp-block-heading" id="pronomo-por-neduumuloj">Pronomo por neduumuloj</h1>



<p>La enketilo krome enhavis demandon pri tio, kian pronomon la enketato uzus por paroli pri specifa neduumulo. Por tiu celo la sekva situacio estis prezentita en la enketilo:</p>



<blockquote class="wp-block-quote"><p>Supozu, ke vi ekkonas iun ne-esperantiston, kies seksa identeco estas nek ina nek virseksa, kaj ke tiu persono komunikas al vi la jenajn preferojn: &#8220;Mi sentas ofendiĝon, kiam iu mise nomas min &#8216;viro&#8217; aŭ &#8216;virino&#8217;, kaj deziras, ke por paroli pri mi oni ne uzu pronomon, kiu esprimas inecon aŭ virseksecon. Krome, mi sentas ofendiĝon, kiam iu parolas pri mi uzante pronomon, kiun oni kutime uzas preskaŭ nur por aĵoj kaj infanetoj.&#8221;</p></blockquote>



<p>Post ĉi tiu klarigo de la situacio estis jena demando:</p>



<blockquote class="wp-block-quote"><p>Imagu, ke en Esperant-lingva konversacio, vi parolas pri ĉi tiu persono, kaj ke pro ofta remenciado konvenus uzi pronomon por remencii ĉi tiun personon. Kiun pronomon vi tiam uzus por remencii ĉi tiun personon?</p></blockquote>



<p>Estis la sekvaj respond-ebloj:</p>



<ul><li>ri</li><li>ĝi</li><li>Mi ignorus la peton de tiu persono kaj uzus &#8220;ŝi&#8221; aŭ &#8220;li&#8221; depende de tio, ĉu mi preferas klasigi tiun personon kiel virinon aŭ kiel viron.</li><li>Mi sisteme evitus la uzadon de pronomo per uzado de la nomo aŭ esprimo kiel &#8220;ĉi tiu persono&#8221;, eĉ se tio foje kaŭzas ĝene longajn frazojn kaj ĝenajn ripetojn.</li><li>Alia: ______________________</li></ul>



<p>Ĉar temis pri unuopa specifa situacio (eĉ se nur imagita), eblis elekti nur unu respondon. La jena grafikaĵo montras, kiom oftaj estis la diversaj respondoj:</p>



<figure class="wp-block-image size-large"><img loading="lazy" decoding="async" width="543" height="340" src="https://lingvakritiko.com/wp-content/uploads/2020/04/neduuma_pronomo.png" alt="" class="wp-image-815" srcset="https://lingvakritiko.com/wp-content/uploads/2020/04/neduuma_pronomo.png 543w, https://lingvakritiko.com/wp-content/uploads/2020/04/neduuma_pronomo-300x188.png 300w" sizes="(max-width: 543px) 100vw, 543px" /></figure>



<p>Kiel videblas en la grafikaĵo, la plej ofta unuopa elekto estis <em>ri</em>, kiun elektis 38% de la partoprenantoj. 20% sisteme evitus la uzon de pronomo, kaj 15% uzus <em>ŝi</em> aŭ <em>li</em> laŭ propra<span style="text-decoration: underline;"></span> klasigo-prefero. La due plej ofte elektita sekse neŭtrala pronomo estis <em>ĝi</em>, sed ĝi estis elektita de nur 10% de la partoprenantoj kompare al la 38%, kiuj elektis <em>ri</em>. Entute 17% respondis ion alian ol la kvar antaŭpreparitaj respondoj. La plej preferataj el tiuj aliaj respondoj estis <em>tiu</em> (2,6%), <em>ŝli</em> (2,2%), demando al la priparolato pri la preferata pronomo (2,2%) kaj <em>li</em> (1,1%). Notu, ke la supre citita situacio estis konceptita tiel, ke demando al la priparolato pri la preferata pronomo fakte ne estis tre senchava elekto, ĉar la priparolata persono estas ne-esperantisto, kaj temas pri tio, kiel paroli pri ri en Esperanto.</p>



<p>La sekva grafikaĵo montras la respondojn laŭ la aĝo de la partoprenintoj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2020/04/neduuma_pronomo_lau_agho-1.png" alt="" class="wp-image-819" srcset="https://lingvakritiko.com/wp-content/uploads/2020/04/neduuma_pronomo_lau_agho-1.png 605w, https://lingvakritiko.com/wp-content/uploads/2020/04/neduuma_pronomo_lau_agho-1-300x169.png 300w" sizes="(max-width: 605px) 100vw, 605px" /></figure>



<p>Kiel videble, la uzo de <em>ri</em> por neduumulo dependas multe de la aĝo de la partoprenanto: Dum inter la sub-30-jaraĝuloj 62% indikis, ke ili uzus <em>ri</em> por neduumulo, inter la pli-ol-50-jaraĝuloj estis nur 21%. Statistika testo konfirmis, ke inter junuloj kaj la aliaj du aĝgrupoj estas statistike tre signifa diferenco (p=0,0013 por la diferenco inter junuloj kaj mezaĝuloj; p&lt;0,00001 por la diferenco inter junuloj kaj maljunuloj), kaj ke ankaŭ inter mezaĝuloj kaj maljunuloj estas statistike signifa diferenco (p=0,012). Ankaŭ ĉe la sistema evito de pronomo (inkluzive de la uzado de <em>tiu</em>) la diferenco inter maljunuloj kaj la aliaj du aĝgrupoj estas statistike tre signifa (p&lt;0,0001 por la diferenco al la junuloj; p=0,0010 por la diferenco al la mezaĝuloj). Nur 3 el la 78 junuloj (3,8%) indikis, ke ili uzus <em>li</em> aŭ <em>ŝi</em> laŭ propra klasigo-prefero, dum ĉe mezaĝuloj kaj maljunuloj tiu proporcio kreskis al 18% kaj 17% respektive, kio estis statistike tre signifa diferenco (p=0,0032 kaj p=0,0054 respektive). Ĉiuj aliaj diferencoj inter la aĝgrupoj estis statistike nesignifaj.</p>



<h1 class="wp-block-heading" id="rekta-komparo-de-ri-kaj-ĝi">Rekta komparo de <em>ri</em> kaj <em>ĝi</em></h1>



<p>La du plej multe uzataj triapersonaj pronomoj por paroli seksneŭtrale pri unuopa persono estas <em>ri</em> kaj <em>ĝi</em>: El la 267 lingve sufiĉe spertaj partoprenintoj, 113 (42,3%) indikis ian propran uzon de <em>ri</em>, 63 (23,6%) indikis ian propran uzon de <em>ĝi</em>, 20 (7,5%) indikis ian propran uzon de <em>ŝli</em>, 2 (0,75%) indikis ian propran uzon de <em>gi</em>, kaj neniu indikis propran uzon de alia seksneŭtrala persona pronomo. (Tamen notu, ke la ciferoj por <em>ri</em> kaj <em>ĝi</em> unuflanke kaj por <em>ŝli</em> kaj <em>gi</em> aliflanke ne estas rekte kompareblaj, ĉar <em>ri</em> kaj <em>ĝi</em> estis inter la antaŭpreparitaj elekteblaj respondoj, dum <em>ŝli</em> kaj <em>gi</em> devis esti entajpitaj de la enketato.)</p>



<p>En ĉi tiu sekcio mi rekte komparos la efektivan uzadon de la seksneŭtralaj pronomoj <em>ri</em> kaj <em>ĝi</em> laŭ diversaj mezuroj, prenante en konsideron ankaŭ la indikojn de la partoprenantoj pri tio, kiun lingvouzon ili aŭdis de aliaj esperantistoj. Per tio, ke mi demandis pri la lingvouzo aŭdita de aliaj, mi atingis, ke la rezultoj temas ne nur pri la samplo de 287 esperantistoj (267 lingve sufiĉe spertaj), sed ankaŭ pri la lingvouzo de ĉiuj esperantistoj en kontakto kun esperantistoj el la samplo.</p>



<p>Por kompari la efektivan uzadon de <em>ri</em> kaj <em>ĝi</em>, mi distingas tri specojn de pronom-uzo: pronom-uzo por nespecifa persono, pronom-uzo por neduuma persono, kaj radikala uzo de seksneŭtrala pronomo. La datumoj pri la radikala pronom-uzo baziĝas je la sekva demando kaj la sama demando pri <em>ĝi</em>:</p>



<blockquote class="wp-block-quote"><p>Kelkaj esperantistoj sisteme uzas &#8220;ri&#8221; kiel pronomon por personoj, eĉ kiam temas pri specifaj personoj de konata seksa identeco. Ĉu vi mem tiel uzas &#8220;ri&#8221;?</p></blockquote>



<p>Kelkaj enketatoj respondis jese al ĉi tiu demando, kvankam ili ne indikis, ke ili uzas <em>ri</em> por paroli pri nespecifa persono aŭ por paroli pri neduumulo. Tiuj enketatoj do ŝajne ne komprenis ĉi tiun demandon tiel, kiel mi intencis ĝin. En la ĉi-sube prezentitajn ciferojn por <em>radikala riismo</em> kaj <em>radikala ĝiismo</em> mi enkalkulis nur tiujn enketatojn, kiuj kohere respondis al la tri demandoj pri la respektiva pronomo, do kiuj indikis, ke ili uzas la saman pronomon (<em>ri</em> aŭ <em>ĝi</em>) por nespecifa persono, por neduumulo kaj por specifa persono de konata seksa identeco.</p>



<p>Krome la enketato estis demandita pri tio, ĉu ri jam aŭdis tian radikalan uzon de <em>ri</em> aŭ <em>ĝi</em> de iu alia esperantisto.</p>



<p>Aldone al la ciferoj por tiuj tri apartaj kategorioj de pronom-uzo mi ankaŭ prezentas la suman kvanton de uzado de <em>ri</em> kaj <em>ĝi</em>. Por tio mi uzas la esprimon <em>ajna uzo</em>. </p>



<p>Jen la lingvouzo de la enketatoj laŭ ĉi tiuj malsamaj kategorioj:</p>



<figure class="wp-block-image size-large"><img loading="lazy" decoding="async" width="466" height="293" src="https://lingvakritiko.com/wp-content/uploads/2020/05/propra_pronom-uzo.png" alt="" class="wp-image-839" srcset="https://lingvakritiko.com/wp-content/uploads/2020/05/propra_pronom-uzo.png 466w, https://lingvakritiko.com/wp-content/uploads/2020/05/propra_pronom-uzo-300x189.png 300w" sizes="(max-width: 466px) 100vw, 466px" /></figure>



<p>Kaj jen la lingvouzo, kiun la enketatoj aŭdis ĉe aliaj esperantistoj:<sup class="footnote-ref"><a id="fnref2" href="#fn2">2</a></sup></p>



<figure class="wp-block-image size-large"><img loading="lazy" decoding="async" width="468" height="290" src="https://lingvakritiko.com/wp-content/uploads/2020/04/audita_pronom-uzo.png" alt="" class="wp-image-823" srcset="https://lingvakritiko.com/wp-content/uploads/2020/04/audita_pronom-uzo.png 468w, https://lingvakritiko.com/wp-content/uploads/2020/04/audita_pronom-uzo-300x186.png 300w" sizes="(max-width: 468px) 100vw, 468px" /></figure>



<p>Ĉe la propra lingvouzo de la enketatoj, <em>ri</em> estis en statistike tre signifa kvanto pli uzata ol <em>ĝi</em> por neduumuloj kaj en la suma kategorio <em>ajna uzo</em> (p&lt;0,00001 ambaŭfoje), dum la diferencoj inter <em>ri</em> kaj <em>ĝi</em> ĉe la nespecifa kaj radikala pronom-uzo ne estas statistike signifaj. Ĉe la pronom-uzo aŭdita de aliaj esperantistoj, en ĉiuj kvar kategorioj <em>ri</em> estis en statistike tre signifa kvanto pli aŭdata ol <em>ĝi</em> (p&lt;0,001 en ĉiuj kvar kazoj).</p>



<p>La sekva grafikaĵo montras la uzon kaj aŭdon (laŭ la suma kategorio <em>ajna uzo</em>) de <em>ri</em> kaj <em>ĝi</em> laŭ la aĝo de la enketato:</p>



<figure class="wp-block-image size-large"><img loading="lazy" decoding="async" width="459" height="285" src="https://lingvakritiko.com/wp-content/uploads/2020/04/uzo_kaj_audo_lau_agho.png" alt="" class="wp-image-827" srcset="https://lingvakritiko.com/wp-content/uploads/2020/04/uzo_kaj_audo_lau_agho.png 459w, https://lingvakritiko.com/wp-content/uploads/2020/04/uzo_kaj_audo_lau_agho-300x186.png 300w" sizes="(max-width: 459px) 100vw, 459px" /></figure>



<p>Rimarkindas, ke krom la uzo kaj aŭdo de <em>ri</em> ankaŭ la aŭdo de <em>ĝi</em> estas pli kutima inter junuloj ol inter maljunuloj, dum ĉe la uzo de <em>ĝi</em> ne estas signifaj diferencoj laŭ la aĝo. Jen resumo de la statistikaj testoj, kiuj konfirmas tion:</p>



<ul><li> Uzo de <em>ri</em>: Tre signifaj diferencoj inter la tri aĝgrupoj </li><li> Uzo de <em>ĝi</em>: Neniuj signifaj diferencoj inter la tri aĝgrupoj </li><li> Aŭdo de <em>ri</em>: Tre signifaj diferencoj inter maljunuloj kaj junuloj/mezaĝuloj </li><li> Aŭdo de <em>ĝi</em>: Signifaj diferencoj inter ĉiuj tri aĝgrupoj; inter junuloj kaj mezaĝuloj/maljunuloj eĉ estas tre signifaj diferencoj. </li></ul>



<p>Mi aldone per statistika testo komparis la uzon de <em>ri</em> laŭ la tri uzkategorioj (<em>specifa</em>, <em>neduuma</em> kaj <em>radikala</em>) fare de junuloj kaj maljunuloj, kaj por ĉiu el la tri uzkategorioj la uzo de <em>ri</em> fare de junuloj estis en statistike tre signifa kvanto pli alta ol la uzo de <em>ri</em> fare de maljunuloj.</p>



<p>Mi kontrolis, ĉu la uzo aŭ aŭdo de <em>ri</em> aŭ <em>ĝi</em> ankaŭ korelaciis kun alia eco de la enketatoj ol la aĝo, kaj trovis la plej rimarkindan korelacion kun la fakto, ĉu la enketato dum la pasintaj du jaroj partoprenis junularan aranĝon:</p>



<figure class="wp-block-image size-large"><img loading="lazy" decoding="async" width="476" height="294" src="https://lingvakritiko.com/wp-content/uploads/2020/04/uzo_kaj_audo_lau_junulara_arangho.png" alt="" class="wp-image-829" srcset="https://lingvakritiko.com/wp-content/uploads/2020/04/uzo_kaj_audo_lau_junulara_arangho.png 476w, https://lingvakritiko.com/wp-content/uploads/2020/04/uzo_kaj_audo_lau_junulara_arangho-300x185.png 300w" sizes="(max-width: 476px) 100vw, 476px" /></figure>



<p>Notu, ke inter la partoprenintoj de junularaj aranĝoj 61% indikis, ke ili mem iel uzis/uzus <em>ri</em>, dum 89% indikis, ke ili aŭdis <em>ri</em> de aliaj esperantistoj. Tiuj ciferoj estas en statistike tre signifa kvanto pli altaj ol la koncernaj kvantoj por nepartoprenintoj de junularaj aranĝoj (36% kaj 46% respektive). Tio estas indiko por tio, ke en junularaj Esperanto-aranĝoj, la pronomo <em>ri</em> jam estas relative vaste uzata. La uzo kaj aŭdo de <em>ĝi</em> aliflanke ne estas influata de partopreno en junulara aranĝo (la etaj diferencoj videblaj en la grafikaĵo ne estas statistike signifaj).</p>



<p>La fakto, ke kaj la aĝo kaj la partopreno en junulara aranĝo pozitive korelacias kun la uzado de <em>ri</em>, levas la demandon, kio el la du ecoj estas la kaŭzoj por la uzado de <em>ri</em>. Alivorte, ĉu la pliofteco de <em>ri</em> inter partoprenintoj de junularaj aranĝoj estas plene klarigebla per tio, ke tiuj homoj estas pli junaj kaj ke pli junaj homoj ĝenerale pli uzas <em>ri</em>? Aŭ ĉu eble inverse, la pliofteco de <em>ri</em> inter junuloj estas plene klarigebla per tio, ke junuloj pli multe partoprenas junularajn aranĝojn, kaj ke en junularaj aranĝoj disvastiĝis la emo uzi <em>ri</em>? Por respondi tiujn demandojn, mi analizis kiel la uzado de <em>ri</em> varias inter junaj kaj maljunaj partoprenintoj de junularaj aranĝoj, kaj kiel ĝi varias inter junaj kaj maljunaj nepartoprenintoj de junularaj aranĝoj. La sekva grafikaĵo montras la rezultojn:</p>



<figure class="wp-block-image size-large"><img loading="lazy" decoding="async" width="479" height="281" src="https://lingvakritiko.com/wp-content/uploads/2020/04/ri-uzo_kaj_ri-audo_lau_agho_kaj_junulara_arangho.png" alt="" class="wp-image-830" srcset="https://lingvakritiko.com/wp-content/uploads/2020/04/ri-uzo_kaj_ri-audo_lau_agho_kaj_junulara_arangho.png 479w, https://lingvakritiko.com/wp-content/uploads/2020/04/ri-uzo_kaj_ri-audo_lau_agho_kaj_junulara_arangho-300x176.png 300w" sizes="(max-width: 479px) 100vw, 479px" /></figure>



<p>Ĉe la blua linio ne estas statistike signifaj diferencoj inter la tri aĝgrupoj, do la partoprenintoj de junularaj aranĝoj ĝenerale estas relative emaj al uzado de <em>ri</em> sendepende de ilia aĝo. Ĉe la oranĝkolora linio aliflanke estas statistike tre signifaj diferencoj inter la junuloj kaj maljunuloj kaj statistike signifaj diferencoj inter mezaĝuloj kaj maljunuloj. Do ĉe la ne-partoprenintoj de junularaj aranĝoj la uzado de <em>ri</em> dependas forte de la aĝo. La diferenco inter la blua kaj la oranĝkolora linioj estas nesignifa ĉe la junuloj, tre signifa ĉe la mezaĝuloj kaj signifa ĉe la maljunuloj. Do la junuloj estas <em>ri</em>-emaj sendepende de tio, ĉu ili partoprenas junularan aranĝon aŭ ne, dum ĉe la mezaĝuloj kaj maljunuloj la <em>ri</em>-emo dependas de tio, ĉu ili partoprenis junularan aranĝon.</p>



<p>Resume ĉi tiu analizo montras, ke kaj juneco kaj partopreno en junularaj aranĝoj havas pozitivan influon al la emo uzi <em>ri</em>, sed ke tiu influo ne adiciiĝas kiam oni plenumas ambaŭ kriteriojn: Se oni partoprenas junularajn aranĝojn, tio kreskigas onian <em>ri</em>-emon, kaj tiam la aĝo ne plu gravas. Simile, junuloj estas pli <em>ri</em>-emaj ol la aliaj aĝgrupoj, sendepende de tio, ĉu ili partoprenas junularan aranĝon aŭ ne.</p>



<p>La ĝisnuna analizo nenion diras pri tio, kiuj kombinoj de <em>ri</em>-uzo kaj <em>ĝi</em>-uzo laŭ la diversaj kategorioj estas plej disvastiĝintaj. La jena listo prezentas la oftecon de diversaj kombinoj. En ĉiu listero nemencio de kategorio signifas, ke nek <em>ri</em> nek <em>ĝi</em> estas uzata laŭ tiu kategorio. Ekzemple, la dua listero signifas, ke 47 el la 267 lingve sufiĉe spertaj enketatoj uzas <em>ri</em> por neduumuloj kaj krom tio evitas <em>ri</em> kaj <em>ĝi</em> por personoj.</p>



<ul><li>105 tute evitas <em>ri</em> kaj <em>ĝi</em> por personoj.</li><li>47 uzas <em>ri</em> por neduumuloj.</li><li>30 uzas <em>ri</em> por nespecifaj personoj kaj por neduumuloj.</li><li>14 praktikas konsekvencan radikalan riismon.</li><li>12 uzas <em>ĝi</em> por nespecifaj personoj.</li><li>8 uzas <em>ĝi</em> por nespecifaj personoj kaj neduumuloj.</li><li>8 praktikas konsekvencan radikalan ĝiismon.</li><li>21 praktikas ian alian uzadon de <em>ĝi</em> por personoj.</li><li>8 praktikas ian alian uzadon de <em>ri</em> por personoj.</li><li>14 praktikas ian uzadon de <em>ri</em> kaj <em>ĝi</em> por personoj.</li></ul>



<p>Unu rimarkinda trajto de ĉi tiuj ciferoj estas, ke la plej multaj uzantoj de <em>ri</em> kolektiĝis en tri ĉefajn grupojn (<em>ri</em> nur por neduumuloj, <em>ri</em> por nespecifaj personoj kaj neduumuloj, kaj <em>ri</em> por ĉiuj personoj), dum tiuj, kiuj uzas <em>ĝi</em> por personoj, dividiĝas en pli multajn, plejparte tre malgrandajn grupojn de diversaj uzkutimoj koncerne la uzadon de <em>ĝi</em> por personoj.</p>



<p>El la 14 personoj menciitaj en la lasta listero, nur tri praktikas uzadon de <em>ĝi</em> por nespecifaj personoj kaj <em>ri</em> por neduumuloj, kiel reklamate de Akademiano Kirilo Brosch. (Tamen indas noti, ke Brosch mem komencis reklami tian pronom-uzon nur en Januaro 2019, tri ĝis kvar monatojn antaŭ la studo, kaj de tiam pludaŭrigas la varbadon por tia pronom-uzo. Do estas imageble, ke tia pronom-uzo intertempe jam disvastiĝis pli ol mezurite antaŭ unu jaro, kaj ke ĝi estontece pludisvastiĝos. Sed ankaŭ estas imageble, ke tia kombino de <em>ĝi</em>-uzo kaj <em>ri</em>-uzo restos marĝena fenomeno.)</p>



<p>Oni povas demandi sin, kiun influon la lingva nivelo havas je la pronom-uzo. Mi do komparis la kvanton de uzado de <em>ri</em> aŭ <em>ĝi</em> laŭ la diversaj uzo-kategorioj kun la poentoj ricevitaj en la lingva testeto (ĉi tie mi inkluzivis ankaŭ tiujn, kiuj ricevis malpli ol 9 poentojn). En la uzo-kategorioj <em>nespecifa</em>, <em>neduuma</em> kaj <em>ajna uzo</em> ne estis statistike signifa korelacio inter la ricevita poentaro kaj la indikoj pri uzado de <em>ri</em> aŭ <em>ĝi</em>. Ĉe la radikala riismo kaj ĝiismo tamen ja noteblis statistike signifaj diferencoj laŭ la lingvonivelo: Inter la lingve plej spertaj partoprenantoj (kun 13 aŭ 14 poentoj en la lingva testeto) nur 4,5% praktikas radikalan riismon kaj 1,3% praktikas radikalan ĝiismon, dum inter la lingve malpli spertaj partoprenantoj (kun malpli ol 13 poentoj) tiu proporcio kreskas al 11,3% por radikala riismo kaj 6,0% por radikala ĝiismo. Tio en ambaŭ kazoj estas statistike signifa diferenco (p=0,032 ĉe radikala riismo kaj p=0,030 ĉe radikala ĝiismo). Ĉar pli aĝaj partoprenantoj averaĝe havis iom pli da poentoj ol malpli aĝaj partoprenantoj, mi demandis min, ĉu ĉi tiu efiko estas plene klarigebla surbaze de la aĝodiferenco kaj la influo de la aĝo je la emo al radikala pronom-uzo. Plia analizo montris, ke inter junuloj kaj inter maljunuloj la lingva nivelo ne havis statistike signifan influon je la praktikado de radikala ĝiismo aŭ riismo, dum inter la mezaĝuloj ja estis tiel, ke la lingve malpli spertaj je statistike signifa nivelo pli praktikas tiajn radikalajn pronom-uzojn ol la lingve pli spertaj. Do la aĝo per si mem ne plene klarigas ĉi tiun fenomenon, sed ja povas esti grava parto de la klarigo.</p>



<p>Mi ankaŭ analizis, ĉu la speco de reta listo, de kiu la enketato alvenis al la enketo, havis ian influon je la rezultoj pri uzado de <em>ri</em> aŭ <em>ĝi</em>, sed ĉi-rilate ne rimarkeblis iuj atentindaj korelacioj, kiuj ne pli bone klarigeblas per la aĝo de la partoprenantoj. Ankaŭ ĉe la aliaj pridemanditaj ecoj de la enketatoj mi ne trovis interesajn korelaciojn al la uzado de <em>ri</em> aŭ <em>ĝi</em>.</p>



<h1 class="wp-block-heading" id="kompreno-kaj-uzo-de-la-vorto-pajtro">Kompreno kaj uzo de la vorto <em>pajtro</em></h1>



<p>En Februaro 2018 mi publikigis <a href="https://egalecen.org/2018/02/20/j-riismo/">artikolon</a> verkitan kune kun Luko Cerante pri la J-sistemo, kiu estas propono por la sistema enkonduko de seksneŭtralaj radikoj kiel <em>pajtro</em>, <em>ejdzo</em> kaj <em>ojnklo</em> por povi paroli en seksneŭtrala maniero pri parencorilatoj kiel tiuj tradicie esprimitaj per vortoj kiel <em>patro</em>, <em>patrino</em>, <em>edzo</em>, <em>edzino</em>, <em>onklo</em> kaj <em>onklino</em>. Ĉar ĉi tiu propono ankaŭ rilatas al seksneŭtrala lingvouzo, mi decidis aldoni al la enketo koncizan parton pri ĉi tiu temo, malgraŭ tio, ke ne temas pri pronomoj.</p>



<p>Ĉi tiu parto komenciĝis per demando pri tio, ĉu la enketato komprenas la vorton <em>pajtro</em>. Se la enketato respondis jese, ri krome devis provizi difinon de <em>pajtro</em> kaj respondi, ĉu ri jam mem uzis ĉi tiun vorton, kaj ĉu ri jam aŭdis iun alian uzi ĝin parole. Entute 35,6% de la partoprenantoj indikis, ke ili komprenas la vorton <em>pajtro</em>, sed nur 33,7% provizis difinon, kiu konfirmis, ke ili vere bone komprenis la intencon de la vorto. 3,7% de la partoprenantoj (dek personoj) indikis, ke ili jam mem uzis la vorton <em>pajtro</em>, kaj 9,4% indikis, ke ili jam aŭdis iun alian uzi ĝin en la parola lingvouzo. </p>



<p>Tiuj ciferoj certe ne estas tre altaj, sed se oni konsideras, ke ĉi tiu studo estis farita nur iom pli ol unu jaron post la aperigo de la unua artikolo, kiu varbis por la uzo de ĉi tiaj seksneŭtralaj novradikoj, oni tamen povas konstati, ke okazis ne-neglektinda disvastiĝo de tiu propono dum la unua jaro post ĝia unua diskonigo. Nur la paso de la tempo povos montri, ĉu tiu propono finfine forgesiĝos, aŭ ĉu ĝi grandskale disvastiĝos, aŭ ĉu ĝia apero estis nur antaŭŝtupo al disvastiĝo de alia sistemo por seksneŭtralaj parencorilataj esprimoj (ekzemple de la <a href="http://www.cyrilbrosch.net/wb/pages/esperanto/gi-parentismo.php">parentismo</a> proponita de Akademiano Kirilo Brosch).</p>



<h1 class="wp-block-heading" id="interpreto-de-la-rezultoj--diskuto">Interpreto de la rezultoj</h1>



<p>La rezultoj de ĉi tiu esplorstudo pri la pronom-uzo en parola Esperanto temas unuavice pri interrete kontakteblaj esperantistoj, sed pro la vasta uzado de la Interreto nuntempe, oni povas supozi, ke la rezultoj reflektas la efektivan situacion en relative granda parto de la aktivaj uzantoj de Esperanto. En ĉi tiu sekcio mi resume klarigas, kiujn konkludojn oni el ĉi tiu studo povas laŭ mi tiri pri la nuna stato de seksneŭtralaj pronomoj en la efektiva lingvouzo. Krome mi koncize konsideras, kiel la rezultoj de ĉi tiu studo rilatas al la esperantologia diskuto pri seksneŭtrala lingvaĵo.</p>



<p>La rezultoj de ĉi tiu studo indikas, ke la relative nova seksneŭtrala pronomo <em>ri</em> jam estas vaste komprenata inter aktivaj uzantoj de Esperanto, kaj ke granda malplimulto de ili aktive uzas ĝin, precipe por paroli pri neduumuloj, sed ankaŭ por aliaj celoj, ekzemple por paroli pri nespecifa persono. </p>



<p>Grava trovaĵo estas, ke eĉ inter tiuj, kiuj uzas <em>ri</em> nur por neduumuloj, la plej multaj tamen donas difinon de <em>ri</em>, kiu ebligas pli vastan uzon. Do la ideo, ke la lastatempe populariĝinta uzo de <em>ri</em> por neduumuloj kondukis al limigo de la signifo de <em>ri</em> al pronomo uzebla nur por neduumuloj, ne koheras kun la kompreno de la plejmulto.</p>



<p>Aparte interesa por la estonta evoluo de la lingvouzo estas la fakto, ke inter la junuloj la aktivaj uzantoj de <em>ri</em> jam estas plimulto. Ĉi tiu fakto estas aparte frapa se komparata kun la situacio antaŭ nur dek jaroj, kiam <em>ri</em> estis praktike neniom uzata. La uzado de <em>ri</em> do kreskegis en la pasinta jardeko, kaj estas neniuj signoj, ke tiu kresko baldaŭ haltos. Male, la aĝdistribuo de uzantoj de <em>ri</em> estas indiko por tio, ke la uzo daŭre plukreskos.</p>



<p>Ankaŭ la uzo de <em>ĝi</em> por personoj estas nuntempe pli kutima ol antaŭe, sed tamen malpli kutima ol la uzado de <em>ri</em>. Ĉi-rilate tamen indas konscii pri tio, ke se oni uzas <em>ĝi</em> por neduumuloj, dum oni pluuzas <em>li</em> aŭ <em>ŝi</em> por aliaj homoj, tio faras humiligan impreson, kiun multaj homoj komprenas kiel ofendan al neduumuloj. Mi opinias ĉi tiun konsideron tre grava, kaj ŝajne multaj homoj konsentas pri tio, ĉar laŭ la studo ĉe parolado pri neduumuloj klare superregas <em>ri</em> kontraste al <em>ĝi</em>.</p>



<p>La radikala ĉiama uzo de seksneŭtrala pronomo – ĉu <em>ri</em> aŭ <em>ĝi</em> – anstataŭ la tradiciaj pronomoj <em>ŝi</em> kaj <em>li</em> estas praktikata nur de malgranda parto de la lingvouzantoj, sed tamen tiu lingvouzo ne plu estas tiel neglektinde malgranda kiel ĝi estis en antaŭaj tempoj. </p>



<p>Multe pli kutima ol ĉi tiu radikala uzo de seksneŭtrala pronomo estas la uzo de tia pronomo por paroli pri nespecifa persono. Estas nuntempe ankoraŭ malpli da lingvouzantoj, kiuj uzas <em>ri</em> por paroli pri nespecifaj personoj, ol lingvouzantoj, kiuj uzas <em>ri</em> por neduumuloj. Tio tamen ne nepre signifas, ke la uzado de <em>ri</em> por neduumuloj okazas pli ofte ol la uzado de <em>ri</em> por nespecifaj personoj: Ja gravas preni en konsideron, ke la plej multaj lingvouzantoj pli ofte parolas pri nespecifa persono ol pri neduumulo, sed tion ĉi tiu studo ne povis mezuri.</p>



<p>Ĉe parolado pri nespecifaj personoj la diferencoj inter <em>ri</em> kaj <em>ĝi</em> estas pli malgrandaj ol ĉe parolado pri neduumuloj, sed ankaŭ ĉi-kampe la uzado de <em>ri</em> ŝajnas esti pli kutima ol la uzado de <em>ĝi</em>. La plej kutima seksneŭtrala solvo por paroli pri nespecifaj personoj tamen estas la uzo de <em>tiu</em>. </p>



<p>Fojfoje iuj homoj prezentas la argumenton, ke <em>tiu</em> povus esti ĝenerale uzata kiel seksneŭtrala pronomo, kio igus la enkondukon de <em>ri</em> nenecesa. Ĉi-rilate tamen necesas konscii pri tio, ke <em>tiu</em> ĝenerale estas uzata en iom alia maniero ol personaj pronomoj kiel <em>li</em>, <em>ŝi</em>, <em>ĝi</em> kaj <em>ri</em>: Kiam oni en unu frazo parolas pri pluraj personoj aŭ aĵoj, persona pronomo en la sekva frazo kutime indikas la subjekton de la antaŭa frazo, dum la vorto <em>tiu</em> kutime indikas alian menciitan personon aŭ aĵon. Jen zamenhofa ekzemplo, kiu bone ilustras ĉi tiun uzkutimon: &#8220;Jakob alproksimiĝis al sia patro Isaak, kaj tiu lin palpis.&#8221; Ĉi tie oni komprenas, ke <em>tiu</em> rilatas al Isaak kaj <em>li</em> rilatas al Jakob, kaj tiu kompreno funkcias nur pro la ĵus menciita diferenco en la uzado <em>tiu</em> kontraste al la uzado de personaj pronomoj. Se oni provus ĉiam uzi <em>tiu</em> kiel seksneŭtralan pronomon, oni perdus ĉi tiun utilan nuancon. Do ĉi tiu argumento kontraŭ la uzado de <em>ri</em> ne estas vere konvinka.</p>



<p>Alia argumento ofte prezentata kontraŭ la uzado de <em>ri</em> estas, ke ĝi laŭdire kontraŭas la Fundamenton de Esperanto. Se oni preteratentas la ĝeneralan emon nomi <em>kontraŭ-Fundamenta</em> ĉiujn lingvajn evoluojn, kiujn oni mem ial ne ŝatas, oni povas konstati, ke la sola sufiĉe bone motivitaj argumento por nomi la uzon de <em>ri</em> kontraŭ-Fundamenta estas la argumento, ke la kvina regulo el la kvinlingve prezentita deksesregula Gramatiko el la Fundamento listigas la personajn pronomojn de Esperanto kaj en tri el la kvin lingvoj prezentas tiun liston kun difina artikolo (&#8220;<em>la</em> personaj pronomoj&#8221;), kio laŭ la subtenantoj de ĉi tiu argumento indikas, ke la intenco estis, ke tiu listo prezentas ĉiujn personajn pronomojn kaj ne eblas aldoni pliajn. Tiu ĉi argumento tamen alfrontas plurajn problemojn: Unue, en la Fundamento mem troviĝas la pronomo <em>ci</em>, kiu ne estas listigita en la ĵus menciita listo, do la listo certe ne estas tute elĉerpa. Due, mi neniam vidis konvinkan argumenton por tio, ke ĉi tiu interpreto de ĉi tiu kvina regulo havu pli da pezo ol la permeso esprimita en la Antaŭparolo de la Fundamento, ke oni povas riĉigadi la lingvon per novaj vortoj. Trie, kaj verŝajne plej grave, la Fundamento estis akceptita kiel gvida dokumento pere de la Bulonja Deklaracio, en kiu troviĝas la jena frazo: &#8220;Ĉiun ideon, kiu ne povas esti oportune esprimata per tiu materialo, kiu troviĝas en la «Fundamento de Esperanto», ĉiu esperantisto havas la rajton esprimi en tia maniero, kiun li trovas la plej ĝusta, tiel same, kiel estas farate en ĉiu alia lingvo.&#8221; Ni nun vivas en mondo, en kiu pro diversaj kialoj ekzistas multe pli granda emo al seksneŭtralaj esprimoj ol en antaŭaj tempoj, tiel, ke jam en aliaj lingvoj ekuziĝis novaj seksneŭtralaj pronomoj, kaj tiel, ke multaj esperantistoj opinias, ke ili ne povas oportune esprimi siajn ideojn per la Fundamenta materialo. En ĉi tiu situacio la uzado de nova seksneŭtrala pronomo do ŝajnas plene pravigebla surbaze de ĉi tiu frazo el la Bulonja Deklaracio.</p>



<p>Pli ĝenerale eblas demandi: Ĉu Esperanto ĉi-rilate evoluu simile kiel aliaj lingvoj, aŭ ĉu ĝia evoluo estu limigata de ia interpreto de la Fundamento? Laŭ mi la provoj limigi la evoluon de Esperanto per tre specifa interpreto de la Fundamento alfrontas la problemon, ke ekzistas neniu instanco, kiu povas verdikti, kiu el la multaj malsamaj interpretoj de la Fundamento estas la &#8220;ĝusta&#8221;. Kaj la tro limigaj interpretoj de la Fundamento entenas en si la riskon, ke tiuj limigoj igos Esperanton ne plu kapabla adaptiĝi al la modernaj komunikaj bezonoj. Mi persone vere preferas paroli lingvon, kiu daŭre povas adaptiĝi al la komunikaj bezonoj de ĝia parolantaro, ol ian ŝtone fiksitan lingvon, kiu ne plu evoluas kiel viva lingvo. Tial laŭ mi ne vere utilas okupiĝi pri harfenda argumentado pri diversaj eblaj manieroj interpreti la Fundamenton. Pli utila metodo por distingi subtenindan lingvan evoluon disde evitinda skizokaŭza reformemo estas tuteca aliro, kiu konsideras la ĝeneralajn tendencojn en la evoluo de la komunikaj bezonoj, kiuj ankaŭ reflektiĝas en la evoluoj de aliaj lingvoj ol Esperanto.</p>



<p>Se oni akceptas, ke la lingva evoluo ĉiuokaze iras en la direkton de kreskanta uzado kaj akceptado de <em>ri</em>, eblas demandi sin, ĉu jam nun estas bona ideo instrui <em>ri</em> al lernantoj de Esperanto, aŭ kiom pli ĝi devas disvastiĝi antaŭ ol tio iĝos pravigebla. Laŭ mi estas ankoraŭ tro frue por instrui ĝin al komencantoj kvazaŭ ĝi estus normala parto de Esperanto, sen aparta atentigo pri tio, ke ĝi estas ankoraŭ eksperimenta lingvero. Aliflanke indas preni en konsideron, ke en multaj landoj precipe inter junaj homoj estas pli kaj pli forta intereso pri seksneŭtrala lingvaĵo, do tute prisilenti la ekziston de <em>ri</em> en kursoj por komencantoj povus forpuŝi progresemajn homojn de plulernado de Esperanto. Krome, plej malfrue en progresigaj kursoj oni ja nepre menciu la ekziston de <em>ri</em>, ĉar iu ajn, kiu ekuzos Esperanton en la reala vivo, ja pli aŭ malpli frue renkontos efektivan uzon de <em>ri</em>, kaj la ideo de progresiga kurso ja estas bone prepari la lernantojn al la efektiva uzado de la lingvo. Tial mi pensas, ke en la nuna momento indas mencii <em>ri</em> en ĉiu progresiga kurso, kaj ke oni ne prisilentu ĝin, se en kurso por komencantoj aperas demando pri seksneŭtrala pronomo, kaj krome ke – depende de la konsisto de la lernantoj – povas ankaŭ esti bona ideo propra-iniciate mencii ĝin en kurso por komencantoj. En ĉiuj tri kazoj oni kompreneble ĉiam klarigu, ke temas pri eksperimenta lingvero ankoraŭ ne plene akceptita. </p>



<p>Kiam do venos la tempo, kiam oni povos senzorge instrui <em>ri</em> kiel plenrajtan pronomon de Esperanto en kurso por komencantoj? Mi pensas, ke tia instruado de <em>ri</em> estos vaste akceptita nur, kiam la Akademio de Esperanto estos oficialiginta la pronomon <em>ri</em>. Antaŭ ol prezenti miajn ideojn pri tio, kiam la tempo povus esti matura por tio, mi unue ŝatus iom klarigi, kiel nuntempe praktike funkcias oficialigoj fare de la Akademio. </p>



<p>Jam de almenaŭ duona jarcento la Akademio oficialigas nur tiajn vortojn kaj radikojn, kiuj jam sukcesis grandskale eniri en la efektivan lingvouzon. Do la Akademiaj oficialigoj servas nur kiel konfirmoj de vortoj, kiuj en la efektiva lingvouzo ĉiuokaze jam pruvis sian taŭgecon. Do kiun utilon tiuokaze havas la Akademiaj oficialigoj? Unuflanke, ili povas helpi konfirmi, kiu el pluraj konkurencantaj formoj iĝis stabila parto de la lingvo kaj sekve preferindas al aliaj antaŭe uzataj formoj. Ekzemple, en sia 9a Oficiala Aldono, la Akademio oficialigis interalie la vorton <em>brokolo</em>, kaj per tio konsciigis pri tio, ke la formo <em>brokolio</em>, trovebla ekzemple en la prestiĝa Esperanta-angla vortaro de Montagu C. Butler de 1967, estas nun evitinda. Krome la oficialigoj konfirmas, kiuj novaj lingveroj eniris en la kernan vortprovizon de la lingvo, kio igas ilin senprobleme instrueblaj en Esperanto-kursoj, kaj kio krome malnecesigas provojn eviti tiujn lingverojn per anstataŭaj ĉirkaŭvortumoj.</p>



<p>Kvankam la uzado de <em>ri</em> dum la pasinta jardeko rapide kreskis al antaŭe nepensebla nivelo, ĝi laŭ mi estas ankoraŭ uzata iomete malpli ol kiom necesas por pravigi ĝian oficialigon fare de la Akademio. Sed se post kelkaj jaroj nova studo montros, ke la uzado de <em>ri</em> kreskis al nivelo eĉ pli alta ol tiu mezurita en ĉi tiu studo, tiam jam eblos bone pravigi ĝian oficialigon. Intertempe la homoj, kiuj sentas emon uzi <em>ri</em>, tamen ne bezonas atendi la oficialigon. Kiel klarigite ĉi-supre la oficialigo ja okazos nur, se la uzo de <em>ri</em> iĝos ankoraŭ pli kutima ol nun, do ŝatantoj de <em>ri</em> prefere uzu ĝin kiel eble plej multe por antaŭenigi ĉi tiun aferon.</p>



<h1 class="wp-block-heading" id="konkludo">Konkludo kaj perspektivoj por estontaj esploroj</h1>



<p>Ĉi tiu artikolo prezentis la rezultojn de empiria esplorstudo pri la efektiva uzo de seksneŭtralaj pronomoj en la nuntempa parola Esperanto. Ĝiaj rezultoj indikas, ke la pronomo <em>ri</em> estas nuntempe multe pli vaste konata kaj uzata ol antaŭ nur dek jaroj. Tiu evoluo estas pli forta ĉe junuloj ol ĉe pli maljunaj uzantoj de Esperanto. Precipe la uzo de <em>ri</em> por neduumuloj estas jam tre vaste praktikata, sed ankaŭ la uzo de <em>ri</em> por paroli pri nespecifa persono estas praktikata je konsiderinda nivelo. </p>



<p>Se iu esperantologo ŝatus mem analizi la datumojn, kiujn mi kolektis por ĉi tiu empiria esplorstudo, mi volonte provizas la anonimigitajn datumojn de mia studo por tiu celo.</p>



<p>Indas plusekvi la evoluon de la ĉi-rilata lingvouzo per pliaj studoj. Ĉi tiu studo koncentriĝis pri la parola lingvouzo, sed indas ankaŭ sekvi la evoluon de la skriba lingvouzo. Ĉar eksperimenta lingvouzo ofte estas forigata de redaktistoj kaj lingvaj reviziantoj de niaj gazetoj, indas ĉi-rilate esplori ne nur la lingvouzon troveblan en zorge redaktitaj gazetoj, sed ankaŭ la ne &#8220;cenzuritan&#8221; lingvouzon troveblan ekzemple en interretaj diskutforumoj kaj retbabilejoj. Krome estas laŭ mi bona ideo post kvin ĝis dek jaroj fari denove studon tre similan al ĉi tiu por povi kompari, kiom ŝanĝiĝis la lingvouzo en tiu tempo.</p>



<p>La studo prezentita en ĉi tiu artikolo temis ĉefe pri seksneŭtralaj pronomoj. Unu mallonga parto de la studo krome temis pri la vorto <em>pajtro</em>, kiu estas unu el la vortoj proponitaj kiel seksneŭtrala alternativo al <em>patro</em> kaj <em>patrino</em>. Pri la seksa signifo de substantivoj eblas diri, ke origine tre multaj person-indikaj substantivoj sen la sufikso <em>-in-</em> (ekzemple <em>kuracisto</em>, <em>piloto</em>, <em>italo</em>, <em>usonano</em>, <em>junulo</em>, <em>amiko</em>, <em>kolego</em> ktp) povis laŭkuntekste alpreni aŭ seksneŭtralan aŭ iĉan signifon, dum nur malmultaj (ekzemple <em>patro</em>, <em>frato</em>, <em>edzo</em>, <em>viro</em>, <em>reĝo</em> kaj <em>monaĥo</em>) havas firme iĉan signifon. Ĉe tiuj kun laŭkuntekste varianta signifo observeblas de kelkaj jardekoj evoluo al prefero de la seksneŭtrala interpreto, kio montriĝas interalie per malpliiĝo de la emo aldoni <em>-in-</em> al tiuj vortoj, kiam oni efektive parolas pri ino. Ĉe la firme iĉa substantivoj aliflanke malsukcesis ĝis nun ĉiaj provoj doni al ili seksneŭtralan interpreton. Pro tio dum la pasintaj jaroj aperis diversaj proponoj por seksneŭtralaj alternativoj al tiuj malmultaj firme iĉaj radikoj. Ĉi tiu evoluo tamen estas ankoraŭ en pli frua ŝtupo ol la disvastiĝo de <em>ri</em>. Pro tio ankoraŭ ne havas sencon provi mezuri la disvastiĝintecon de tiuj novaj seksneŭtralaj substantivaj radikoj. Aliflanke, la fakto, ke ĉi tiu evoluo ankoraŭ estas en frua ŝtupo, signifas, ke ankoraŭ eblas influi la direkton, en kiun iros tiu evoluo, interalie per prezentado de esperantologiaj argumentoj, kiuj donas preferon al unu solvo kompare kun alia. Se niaj esperantologoj traktos ĉi tiun temon serioze per komparado de la taŭgeco de diversaj tiaj esperantologiaj argumentoj kaj posta diskonigo de la plej konsiderindaj argumentoj, ili povus malpliigi la riskon, ke tiu evoluo iros en direkton, kiu poste kaŭzos komunikajn problemojn aŭ kiu endanĝerigos la sistemecon de Esperanto.</p>



<hr class="wp-block-separator footnotes-sep"/>



<section class="footnotes">
<ol class="footnotes-list">
<li id="fn1" class="footnote-item"> La enketilo ankaŭ enhavis demandojn pri tio, kiom ofte la enketato parole uzas Esperanton kaj kiom ofte ri konsumas ne-muzikajn Esperantajn radi-elsendojn, podkastojn aŭ interretajn filmetojn. La respondoj al tiuj demandoj tamen ne alportis aparte interesajn informojn koncerne la analizojn faritajn en ĉi tiu artikolo, do mi ĉi tie ne inkluzivas analizon de ĉi tiuj respondoj.  Tamen ĉi tiuj respondoj kombine kun la respondoj al la aliaj demandoj pri la enketato povus esti analizitaj kun la celo plibonigi nian komprenon pri la sociologia konsisto de Esperantujo. Se iu interesiĝas pri tia sociologia analizo de ĉi tiuj respondoj, mi volonte provizas la anonimigitajn datumojn de mia studo por tiu celo.<a class="footnote-backref" href="#fnref1"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn2" class="footnote-item"> Ĉe la nespecifa pronom-uzo la demando pri aŭdita lingvouzo postulis, ke temas pri lingvo-uzo, kiun la enketato aŭdis de almenaŭ du aliaj personoj. Ĉe la pronom-uzo por neduumuloj ne estis tia postulo, ĉar parolado pri neduumuloj ĉiuokaze por la plej multaj homoj estas io relative malofta kompare kun parolado pri nespecifa persono. Ĉe la demandoj pri radikala ĝiismo kaj radikala riismo la enketatoj povis indiki, ĉu ili tian lingvouzon aŭdis de <em>neniu</em>, de <em>unu persono</em>, de <em>du aŭ tri personoj</em>, aŭ de <em>pli ol tri personoj</em>. Por ke la nespecifa kaj la radikala pronom-uzo estu traktataj en unueca maniero en la statistikoj, mi kalkulis kiel jesajn respondojn nur la respondojn de tiuj, kiuj aŭdis la koncernan radikalan pronom-uzon de almenaŭ du aliaj esperantistoj. <a class="footnote-backref" href="#fnref2"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
</ol></section>
]]></content:encoded>
					
					<wfw:commentRss>https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/feed/</wfw:commentRss>
			<slash:comments>1</slash:comments>
		
		
			</item>
		<item>
		<title>Survoje al sekse neŭtralaj kaj egalecaj esprimoj: Komparo inter la J-sistemo kaj parentismo</title>
		<link>https://lingvakritiko.com/2019/11/11/survoje-al-sekse-neutralaj-kaj-egalecaj-esprimoj-komparo-inter-la-j-sistemo-kaj-parentismo/</link>
		
		<dc:creator><![CDATA[Markos Kramer]]></dc:creator>
		<pubDate>Mon, 11 Nov 2019 21:59:04 +0000</pubDate>
				<category><![CDATA[Gramatiko]]></category>
		<category><![CDATA[Semantiko]]></category>
		<category><![CDATA[Vortprovizo]]></category>
		<category><![CDATA[iĉ]]></category>
		<category><![CDATA[ri]]></category>
		<category><![CDATA[sekse neŭtrala lingvaĵo]]></category>
		<category><![CDATA[seksismo]]></category>
		<guid isPermaLink="false">http://lingvakritiko.com/?p=756</guid>

					<description><![CDATA[Markos Kramer, Kirilo Brosch, Luko Cerante, Robin van der Vliet Enkonduko Pro ŝanĝoj en la sociaj ideoj pri sekso, pli kaj pli da personoj sentas la bezonon paroli pri homoj sen indiki ilian sekson.1 Estas du ĉefaj kialoj por tio: Unuflanke la sekso de persono ne plu havas tiel gravan socian rolon kiel en antaŭaj [&#8230;]]]></description>
										<content:encoded><![CDATA[<h3><i>Markos Kramer, Kirilo Brosch, Luko Cerante, Robin van der Vliet</i></h3>
<h1 id="enkonduko">Enkonduko</h1>
<p>Pro ŝanĝoj en la sociaj ideoj pri sekso, pli kaj pli da personoj sentas la bezonon paroli pri homoj sen indiki ilian sekson.<sup class="footnote-ref"><a id="fnref1" href="#fn1">1</a></sup> Estas du ĉefaj kialoj por tio: Unuflanke la sekso de persono ne plu havas tiel gravan socian rolon kiel en antaŭaj tempoj, kaj sekve iĝas pli kaj pli nature por homoj paroli pri aliaj homoj sen mencii ilian sekson, same kiel oni ekzemple povas paroli pri aliaj homoj sen mencii ilian aĝon aŭ naciecon. Aldone, kreskis la konscio pri tio, ke sekso ne nepre estas duuma kategorio, ĉar ekzistas neduumuloj, do homoj, kiuj laŭ sia identeco, socia rolo kaj/aŭ korpaj ecoj estas nek nur-virseksaj nek nur-inaj.</p>
<p>Ĉi tiu komunika bezono esprimi sin en sekse neŭtrala maniero ekzistas en diversaj lingvaj komunumoj, tiel ke en diversaj lingvoj ĝi kondukas al novaj esprimmanieroj. Ankaŭ inter esperantistoj ekzistas ĉi tiu komunika bezono, do ankaŭ en Esperanto aperas novaj sekse neŭtralaj esprimmanieroj.</p>
<p><span id="more-756"></span></p>
<p>Jam ekde la 1970aj jaroj, diskutoj pri sekse egaleca lingvaĵo kondukis al efektivaj ŝanĝoj en la lingvouzo. Antaŭ la 1970aj jaroj, ne ekzistis konscio pri tio (aŭ oni ignoris), ke la pronomo <em>li</em> kaj multaj substantivoj, ekzemple <em>kuracisto</em>, <em>studento</em>, <em>prezidanto</em>, <em>junulo</em>,<sup class="footnote-ref"><a id="fnref2" href="#fn2">2</a></sup> <em>amiko</em>, <em>italo</em> ktp, estis foje uzataj en virseksa senco kaj foje en seksneŭtrala senco. Kiam feminismaj esperantistoj konsciigis pri tio, en la efektiva lingvouzo pli kaj pli disvastiĝis la emo uzi esprimojn kiel <em>li aŭ ŝi</em>, kiam oni intencas inkluzivi ĉiujn, kaj samtempe pli kaj pli malaperis la emo ĉiam aldoni la sufikson <em>-in-</em>, kiam oni parolas pri inaj kuracistoj, studentoj, prezidantoj ktp.</p>
<p>Jam en la 1970aj jaroj aperis ankaŭ la propono uzi la pronomon <em>ri</em> kiel sekse neŭtralan pronomon. Dum multaj jardekoj ĝi esti tre marĝena fenomeno en Esperanto, sed dum la pasintaj dek jaroj ĝi subite multe pli populariĝis, ĉefe pro la konscio pri neduumuloj, por kiuj taŭgas nek <em>li</em> nek <em>ŝi</em>. Tamen en ĉi tiu artikolo ni ne intencas aldoni ion al la diskuto pri <em>ri</em>, sed fokusiĝas je alia aspekto de la afero, nome je sekse neŭtralaj substantivoj.</p>
<p>Por la granda klaso de substantivoj, kiuj en la tradicia Esperanto povis esti interpretataj jen neŭtrale jen virsekse, ekzemple <em>kuracisto</em>, <em>studento</em>, <em>prezidanto</em>, <em>junulo</em>, <em>amiko</em>, <em>italo</em> ktp., laŭ ni ne plu ekzistas problemo: La tradicia emo ĉe parolado pri inoj ĉiam aldoni <em>-in-</em> al tiuj substantivoj jam signife malpliiĝis, kio fortigis la konscion pri tio, ke tiuj substantivoj havas baze neŭtralan signifon. Laŭ ni oni aldonu <em>-in-</em> nur, kiam ial necesas emfazi, ke temas pri ino. Kaj simetrie al tio, oni povas aldoni la ankoraŭ ne-oficialan sed jam vaste uzatan sufikson <em>-iĉ-</em>, kiam ial necesas emfazi ke temas pri iĉo (do pri virseksulo).<sup class="footnote-ref"><a id="fnref3" href="#fn3">3</a></sup></p>
<p>Sed ekzistas pli malgranda klaso de substantivaj radikoj, kiuj tradicie havas klare iĉan interpreton, ekzemple <em>patro</em>, <em>edzo</em>, <em>kuzo</em>, <em>viro</em>, <em>knabo</em>, <em>reĝo</em> kaj <em>princo</em>. Malsame ol substantivoj kiel <em>kuracisto</em>, <em>amiko</em> kaj <em>italo</em>, ĉi tiuj substantivoj ankaŭ en multenombra formo kaj en parolado pri nespecifa persono ĉiam retenis sian iĉan signifon. Se oni parolas pri miksita grupo aŭ grupo de nekonata seksa konsisto, oni tradicie devas uzi la prefikson <em>ge-</em>. Parolante pri unuopa persono, la tradicia Esperanto devigas nin indiki, ĉu temas pri iĉo aŭ pri ino.</p>
<p>Ĉar nuntempe pli ofte ol tradicie aperas la bezono paroli pri unuopa persono sen indiki la sekson, homoj komencis diversmaniere devojiĝi de la tradicia lingvouzo por plenumi tiun bezonon. La plej ofte praktikata maniero fari tion estas la <em>geismo</em>, do la uzo de <em>ge-</em> kiel seksneŭtraliga prefikso ĉe ununombraj substantivoj, ekzemple <em>gepatro</em> kaj <em>geedzo</em>. Ni konsideras ĉi tiun uzon de <em>ge-</em> problema, ĉar ĝi ŝanĝas la Fundamentan signifon de <em>ge-</em> kaj kreas dubon pri la interpreto de <em>ge-</em> ankaŭ ĉe multenombraj vortoj: Se oni ĉe ununombraj vortoj uzas <em>ge-</em> kun la signifo ‘de iu ajn sekso’ anstataŭ kun la tradicia signifo ‘de ambaŭ seksoj’<sup class="footnote-ref"><a id="fnref4" href="#fn4">4</a></sup>, ne estas logika kialo por malpermesi tiun uzon de <em>ge-</em> ĉe multenombraj vortoj. Sed tiam oni ne nur enkondukas novajn esprimojn kiel <em>gepatro</em> kaj <em>geedzo</em>, sed ankaŭ ŝanĝas la signifon de tradiciaj esprimoj kiel <em>gepatroj</em> kaj <em>geedzoj</em>, kiuj tradicie nepre nomas sekse miksitajn grupojn<sup class="footnote-ref"><a id="fnref5" href="#fn5">5</a></sup>, sed kiuj ĉe seksneŭtraliga interpreto de <em>ge-</em> devus esti uzeblaj ankaŭ por unuseksaj grupoj. Aldone, geismo ne forigas la seksan malsimetrion ĉe vortoparoj kiel <em>patro/patrino</em>, nome ke la iĉa formo estas la baza kaj la ina formo estas derivita de ĝi. Tiu malsimetrio estas ofte perceptata kiel problema lingva daŭrigo de la historia socia malsimetrio inter la seksoj, kaj ĝi povas esti obstaklo ĉe la varbado por Esperanto inter progresemaj homoj.</p>
<p>Pli radikala solvo ol ĉi tiu seksneŭtraliga uzo de <em>ge-</em> estas la <em>signifŝanĝismo</em>, do la ideo seksneŭtraligi la signifon de tradicie iĉaj radikoj kiel <em>patro</em>, <em>edzo</em>, <em>kuzo</em>, <em>viro</em>, <em>knabo</em>, <em>reĝo</em> kaj <em>princo</em>. Laŭ la signifŝanĝismo oni devus diri <em>patriĉo</em> por la tradicia signifo de <em>patro</em> kaj povus diri <em>patroj</em> por du gepatroj de malsama sekso. La signifŝanĝismo jam aperis en la manifesto <em>Riisma Esperanto</em> de 1994, sed ĝi restas ĝis nun marĝena fenomeno en Esperanto. Laŭ ni ĉi tiu propono estas eĉ pli problema ol geismo, ĉar ĝi grave ŝanĝas la signifon de tuta aro da oftaj kaj Fundamentaj vortoj, kio povas alporti multajn miskomprenojn. Se tiu propono sukcesus disvastiĝi, certe daŭrus longe antaŭ ol ĝi plene anstataŭus la malnovan sistemon, kaj dum tiu tempo oni ĉe esprimoj kiel <em>patro</em> kaj <em>edzo</em> povus ofte malcerti, ĉu ili estas intencataj kun iĉa aŭ kun neŭtrala interpreto. Ĉi tiu problemo eble ankaŭ klarigas, kial ĉi tiu propono ĝis nun restas tiom malpli populara ol la uzado de <em>ri</em>, kiu estis siatempe proponita kune kun ĝi: La lingvouzantoj hezitas uzi vortojn kiel <em>patro</em> kaj <em>edzo</em> kun neŭtrala signifo, kiam ili ne povas esti certaj, ke la aŭskultanto ankaŭ komprenas ilin kun neŭtrala signifo.</p>
<p>Kiel alternativon al geismo kaj signifŝanĝismo ni proponas la enkondukon de novaj sekse neŭtralaj radikoj, do sekse neŭtralaj analogaĵoj de la tradicie iĉaj radikoj kiel <em>patro</em>, <em>edzo</em>, <em>kuzo</em>, <em>viro</em>, <em>knabo</em>, <em>reĝo</em> kaj <em>princo</em>. Ĉi tiu propono baziĝas sur la ideo, ke laŭ la Fundamento kaj la lingva tradicio oni rajtas enkonduki novan radikon se oni volas esprimi ion, kio ne esprimeblas per kombino de oficialaj aŭ jam kutimaj lingvaj elementoj. Ĉar ne eblas esprimi la seksneŭtralajn analogaĵojn al vortoj kiel <em>patro</em>, <em>edzo</em>, <em>kuzo</em>, <em>viro</em>, <em>knabo</em>, <em>reĝo</em> kaj <em>princo</em> en tradicia Esperanto kaj ĉar nuntempe multaj esperantistoj sentas komunikan bezonon je sekse neŭtralaj esprimoj, estas pravigeble enkonduki novajn radikojn por krei tiajn sekse neŭtralajn esprimojn.</p>
<p>Ekzistas nuntempe du konkurencantaj proponoj pri tio, kiel oni povus enkonduki novajn sekse neŭtralajn radikojn:<sup class="footnote-ref"><a id="fnref6" href="#fn6">6</a></sup></p>
<ul>
<li>La <em>J-sistemo</em> estas sistemo por krei la novajn sekse neŭtralajn radikojn per sistema modifado de la analogaj iĉaj radikoj, nome per enŝovo de la litero <em>j</em> post la unua vokalo kaj laŭbezona ŝanĝo de <em>i</em> al <em>e</em> antaŭ tiu enŝovita <em>j</em>: <em>pajtro</em>, <em>ejdzo</em>, <em>kujzo</em>, <em>vejro</em>, <em>knajbo</em>, <em>rejĝo</em> kaj <em>prejnco</em>.</li>
<li><em>Parentismo</em> estas la propono enkonduki novajn sekse neŭtralajn radikojn per esperantigo de nacilingvaj vortoj, simile al tio kiel novaj radikoj por novaj komunikaj bezonoj estis plej ofte enkondukitaj de la Zamenhofa tempo ĝis nun. Ekzemple, ĝi proponas la enkondukon de la radiko <em>parento</em> kiel sekse neŭtralan analogaĵon al <em>patro/patrino</em> surbaze de la angla kaj franca vorto <em>parent</em>, kaj ĝi proponas la enkondukon de <em>kuzeno</em> kiel seksneŭtralan analogaĵon al <em>kuzo/kuzino</em> surbaze de la angla vorto <em>cousin</em>, la franca vortparo <em>cousin/cousine</em> kaj la germana vortparo <em>Cousin/Cousine</em>.</li>
</ul>
<p>Oni kompreneble povas aldoni la seks-indikajn afiksojn <em>-in-</em> kaj <em>-iĉ-</em> al la sekse neŭtralaj novradikoj.<sup class="footnote-ref"><a id="fnref7" href="#fn7">7</a></sup> Ekzemple <em>pajtriĉo</em> kaj <em>parentiĉo</em> havas la saman signifon kiel la tradicia vorto <em>patro</em>, dum <em>pajtrino</em> kaj <em>parentino</em> havas la saman signifon kiel <em>patrino</em>. (Se oni tion ial preferas, oni ankaŭ povas elekti uzi la sekse neŭtralajn novradikojn nur, kiam oni bezonas sekse neŭtralan vorton, kaj plu uzi tradiciajn esprimojn kiel <em>patro</em> kaj <em>patrino</em>, kiam oni ja volas komuniki la sekson.)</p>
<p>En la resto de ĉi tiu artikolo ni unue pli detale klarigos la J-sistemon kaj du variaĵojn de parentismo. Poste ni komparos la argumentojn por kaj kontraŭ ĉiu el ĉi tiuj tri sistemoj.</p>
<h1 id="j-sistemo">J-sistemo</h1>
<p>Por eviti arbitrecon en la elekto de la novaj radikoj, kaj por plifaciligi ilian lerneblecon, la J-sistemo proponas enkonduki tiujn novajn radikojn en tute sistema maniero, per eta modifo al la tradicia iĉa radiko laŭ la jenaj tri principoj:</p>
<ol>
<li>Oni aldonu “j” post la unua vokalo de vorto.</li>
<li>Se tiu vokalo estas “i”, oni anstataŭigu ĝin per “e”.</li>
<li>Se “ŭ” aŭ “r” sekvas tiun vokalon, oni forigu ĝin.</li>
</ol>
<p>El aplikado de ĉi tiuj tri principoj rezultas la jenaj novaj seksneŭtralaj radikoj:<sup class="footnote-ref"><a id="fnref8" href="#fn8">8</a></sup></p>
<p>Laŭ la unua principo:</p>
<ul>
<li><em>pajtro</em> (el <em>patro</em>)</li>
<li><em>ejdzo</em> (el <em>edzo</em>)</li>
<li><em>frajto</em> (el <em>frato</em>)</li>
<li><em>ajvo</em> (el <em>avo</em>)</li>
<li><em>ojnklo</em> (el <em>onklo</em>)</li>
<li><em>kujzo</em> (el <em>kuzo</em>)</li>
<li><em>nejpo</em> (el <em>nepo</em>)</li>
<li><em>nejvo</em> (el <em>nevo</em>)</li>
<li><em>knajbo</em> (el <em>knabo</em>)</li>
<li><em>bujbo</em> (el <em>bubo</em>)</li>
<li><em>rejĝo</em> (el <em>reĝo</em>)</li>
<li><em>dujko</em> (el <em>duko</em>)</li>
<li><em>grajfo</em> (el <em>grafo</em>)</li>
<li><em>bajrono</em> (el <em>barono</em>)</li>
<li><em>mojnaĥo</em> (el <em>monaĥo</em>)</li>
<li><em>ajbato</em> (el <em>abato</em>)</li>
<li><em>cajro</em> (el <em>caro</em>)</li>
<li><em>kajvaliro</em> (el <em>kavaliro</em>)</li>
<li><em>dajmo</em> (el <em>damo</em>)</li>
</ul>
<p>Laŭ la dua principo:</p>
<ul>
<li><em>fejlo</em> (el <em>filo</em>)</li>
<li><em>fejanĉo</em> (el <em>fianĉo</em>)</li>
<li><em>vejdvo</em> (el <em>vidvo</em>)</li>
<li><em>vejro</em> (el <em>viro</em>)</li>
<li><em>sejnjoro</em> (el <em>sinjoro</em>)</li>
<li><em>prejnco</em> (el <em>princo</em>)</li>
<li><em>ĝejgolo</em> (el <em>ĝigolo</em>)</li>
</ul>
<p>Laŭ la tria principo:</p>
<ul>
<li><em>frajlo</em> (el <em>fraŭlo</em>)</li>
<li><em>majkizo</em> (el <em>markizo</em>)</li>
<li><em>lojdo</em> (el <em>lordo</em>)</li>
</ul>
<h1 id="internacieca-parentismo">Internacieca parentismo</h1>
<p>Alternative ideo estas la propono enkonduki novajn sekse neŭtralajn radikojn per esperantigo de nacilingvaj vortoj, simile al tio kiel novaj radikoj por novaj komunikaj bezonoj estis plej ofte enkondukitaj de la Zamenhofa tempo ĝis nun. La ĝis nun plej vaste konata propono de tia novradiko estas la radiko <em>parento</em> kiel sekse neŭtrala analogaĵo al <em>patro/patrino</em>, kaj tial ni nomas ĉi tiun aliron <em>parentismo</em>. La vorto <em>parento</em> baziĝas sur la samsignifa angla vorto <em>parent</em> kaj la samskriba sed aliprononca franca vorto <em>parent</em> (kaj kelkaj derivaĵoj en pliaj lingvoj), kaj pro la vasta konateco de ĉi tiuj du lingvoj estas relative vaste rekonebla. Tamen ne por ĉiuj konceptoj, por kiuj mankas seksneŭtrala radiko en Esperanto, eblas trovi tiel vaste rekoneblan vorton.</p>
<p>Ni konsideris diversajn eblajn proponojn bazitajn sur seksneŭtralaj nacilingvaj vortoj aŭ sur kunfando de ina kaj iĉa nacilingva vorto kaj elektis tiujn, kiuj laŭ nia juĝo plej taŭgas laŭ diversaj kriterioj, ekzemple internacia rekonebleco, sona taŭgeco, koncizeco kaj kontribuo al la internacieco de Esperanto. Surbaze de tiuj konsideroj ni faras la jenan proponon por seksneŭtralaj novradikoj, kiun ni nomas <em>internacieca parentismo</em>:<sup class="footnote-ref"><a id="fnref9" href="#fn9">9</a></sup></p>
<table>
<colgroup>
<col style="width: 19%;" span="1" />
<col style="width: 18%;" span="1" />
<col style="width: 31%;" span="1" />
<col style="width: 32%;" span="1" /> </colgroup>
<thead>
<tr>
<th>tradicia</th>
<th>nova</th>
<th>ĉefa etimologio</th>
<th>aldona etimologio</th>
</tr>
</thead>
<tbody>
<tr>
<td>patr(in)o</td>
<td><em>parento</em></td>
<td>en/fr<sup class="footnote-ref"><a id="fnref10" href="#fn10">10</a></sup>: parent</td>
<td>es/pt: parental</td>
</tr>
<tr>
<td>edz(in)o</td>
<td><em>eŝo</em></td>
<td>tr: eş</td>
<td></td>
</tr>
<tr>
<td>frat(in)o</td>
<td><em>sahodo</em></td>
<td>hi/bn: sahódar/<wbr></wbr>sahódarā</td>
<td>id: saudara</td>
</tr>
<tr>
<td>fil(in)o</td>
<td><em>anako</em><sup class="footnote-ref"><a id="fnref11" href="#fn11">11</a></sup></td>
<td>id: anak</td>
<td></td>
</tr>
<tr>
<td>av(in)o</td>
<td><em>avuo</em><sup class="footnote-ref"><a id="fnrefavuo" href="#fnavuo">12</a></sup></td>
<td>es: abuela/<wbr></wbr>abuelo, pt: avó/<wbr></wbr>avô</td>
<td>gl: avoa/<wbr></wbr>avó</td>
</tr>
<tr>
<td>onkl(in)o</td>
<td><em>ĉaĉo</em></td>
<td>hi: ĉaĉa/<wbr></wbr>ĉaĉi</td>
<td>bn: ĉaĉa</td>
</tr>
<tr>
<td>kuz(in)o</td>
<td><em>kuzeno</em></td>
<td>en: cousin, fr: cousin(e)</td>
<td>de: Cousin(e), it: cugino/<wbr></wbr>cugina</td>
</tr>
<tr>
<td>nep(in)o</td>
<td><em>nepoto</em></td>
<td>io: nepoto, la: nepos, eo: nepotismo</td>
<td>pt: neto/<wbr></wbr>neta, es: nieto/<wbr></wbr>nieta, bn: nati/<wbr></wbr>natani, hi: pota/<wbr></wbr>potee</td>
</tr>
<tr>
<td>nev(in)o</td>
<td><em>nievo</em></td>
<td>fr: nièce/<wbr></wbr>neveu</td>
<td>en: niece/<wbr></wbr>nephew, de: Nichte/<wbr></wbr>Neffe</td>
</tr>
<tr>
<td>fianĉ(in)o</td>
<td><em>fianceo</em></td>
<td>en/fr: fiancé(e)</td>
<td></td>
</tr>
<tr>
<td>vidv(in)o</td>
<td><em>viduo</em></td>
<td>la: vidua/<wbr></wbr>viduus, ca: vídua/<wbr></wbr>vidu</td>
<td>hi: vidhur/<wbr></wbr>vidhava, es: viuda/<wbr></wbr>viudo, en: widow/<wbr></wbr>widower</td>
</tr>
<tr>
<td>vir(in)o</td>
<td>adolto, homo</td>
<td></td>
<td></td>
</tr>
<tr>
<td>sinjor(in)o</td>
<td><em>sioro</em></td>
<td>io: sioro, fr: (mon)sieur</td>
<td>en: sir, it: signore/<wbr></wbr>signora</td>
</tr>
<tr>
<td>fraŭl(in)o</td>
<td>neeŝo</td>
<td></td>
<td></td>
</tr>
<tr>
<td>knab(in)o</td>
<td><em>kido</em><sup class="footnote-ref"><a id="fnref12" href="#fn12">13</a></sup></td>
<td>en: kid</td>
<td>de: Kid, nl: kid</td>
</tr>
<tr>
<td>bub(in)o</td>
<td>petolinfano</td>
<td></td>
<td></td>
</tr>
<tr>
<td>reĝ(in)o</td>
<td><em>rojalo</em></td>
<td>en/<wbr></wbr>fr: royal, eo: rojalismo</td>
<td></td>
</tr>
<tr>
<td>princ(in)o</td>
<td><em>prenso</em></td>
<td>tr: prens/<wbr></wbr>prenses</td>
<td>multaj pliaj lingvoj kun similsonaj vortoj</td>
</tr>
<tr>
<td>duk(in)o</td>
<td><em>duĉo</em></td>
<td>en: duchy/<wbr></wbr>duchess/<wbr></wbr>duke, fr: duché/<wbr></wbr>duchesse/<wbr></wbr>duc</td>
<td></td>
</tr>
<tr>
<td>markiz(in)o</td>
<td><em>markeso</em></td>
<td>es: marqués/<wbr></wbr>marquesa</td>
<td>pt: marquês/<wbr></wbr>marquesa</td>
</tr>
<tr>
<td>graf(in)o</td>
<td><em>komto</em></td>
<td>io: komto, fr:comte</td>
<td>en: count, it: conte, es/pt: conde</td>
</tr>
<tr>
<td>baron(in)o</td>
<td><em>baruno</em></td>
<td>hr: barun, scn: baruni, et: parun</td>
<td>multaj pliaj lingvoj kun vorto simila al “baron”</td>
</tr>
<tr>
<td>abat(in)o</td>
<td><em>abado</em></td>
<td>es: abad/<wbr></wbr>abadessa, pt: abade/<wbr></wbr>abadessa</td>
<td>multaj pliaj lingvoj kun similsonaj vortoj</td>
</tr>
<tr>
<td>monaĥ(in)o</td>
<td><em>monĥo</em></td>
<td>es: monjo/<wbr></wbr>monja</td>
<td>de: Mönch, en: monk</td>
</tr>
<tr>
<td>begino/<wbr></wbr>begardo</td>
<td><em>bego</em></td>
<td>multaj lingvoj kun vortoj similaj al begin/<wbr></wbr>begard</td>
<td></td>
</tr>
</tbody>
</table>
<h1 id="transir-faciliga-parentismo">Transir-faciliga parentismo</h1>
<p>Inter la sekse neŭtralaj novradikoj de la internacieca parentismo la plej multaj iel similas al la analogaj tradiciaj iĉaj radikoj. Ekzemple <em>abo</em>, <em>nepoto</em>, <em>kuzeno</em> kaj <em>nievo</em> iom similas al la tradiciaj iĉaj radikoj <em>avo</em>, <em>nepo</em>, <em>kuzo</em> kaj <em>nevo</em>. Oni povas konsideri tion bona eco de la sistemo, ĉar ĝi igas la novajn vortojn pli facile lerneblaj kaj krome povas helpi, ke tiuj vortoj estu laŭkuntekste kompreneblaj eĉ por iu, kiu neniam antaŭe renkontis ilin. Tamen estas kvin radikoj en la internacieca parentismo, kiuj neniel similas al la analogaj tradiciaj radikoj, nome <em>sahodo</em> (‘frat(in)o’), <em>anako</em> (‘fil(in)o’), <em>ĉaĉo</em> (‘onkl(in)o’), <em>rojalo</em> (‘reĝ(in)o’) kaj <em>komto</em> (‘graf(in)o’). Tio kondukis nin al la ideo elpensi variaĵon de parentismo, en kiu simileco al la tradicia radiko estas forta kriterio ĉe la elektado inter eblaj novradikoj.<sup class="footnote-ref"><a id="fnref13" href="#fn13">14</a></sup> Ĉar ni kredas, ke tiu simileco al la tradiciaj radikoj povas plifaciligi la transiron al parentismo, ni baptis ĉi tiun sistemon <em>transir-faciliga parentismo</em>:<sup class="footnote-ref"><a id="fnref14" href="#fn14">15</a></sup></p>
<table>
<colgroup>
<col style="width: 19%;" span="1" />
<col style="width: 18%;" span="1" />
<col style="width: 31%;" span="1" />
<col style="width: 32%;" span="1" /> </colgroup>
<thead>
<tr>
<th>tradicia</th>
<th>nova</th>
<th>ĉefa etimologio</th>
<th>aldona etimologio</th>
</tr>
</thead>
<tbody>
<tr>
<td>patr(in)o</td>
<td><em>parento</em></td>
<td>en: parent, fr: parent</td>
<td>es/pt: parental</td>
</tr>
<tr>
<td>edz(in)o</td>
<td><em>eŝo</em></td>
<td>tr: eş</td>
<td></td>
</tr>
<tr>
<td>frat(in)o</td>
<td><em>sahodo</em></td>
<td>hi/bn: sahódar/<wbr></wbr>sahódarā</td>
<td>id: saudara</td>
</tr>
<tr>
<td>fil(in)o</td>
<td><em>fizo</em></td>
<td>srd: fiza/<wbr></wbr>fizu</td>
<td>fr: fille/<wbr></wbr>fils</td>
</tr>
<tr>
<td>av(in)o</td>
<td><em>avuo</em></td>
<td>es: abuela/<wbr></wbr>abuelo, pt: avó/<wbr></wbr>avô</td>
<td>gl: avoa/<wbr></wbr>avó</td>
</tr>
<tr>
<td>onkl(in)o</td>
<td><em>ontio</em></td>
<td>en: auntie, fr: oncle, de: Onkel</td>
<td>eo: oĉjo/<wbr></wbr>onjo, es: tío/<wbr></wbr>tía, pt: tio/<wbr></wbr>tia</td>
</tr>
<tr>
<td>kuz(in)o</td>
<td><em>kuzeno</em></td>
<td>en:cousin, fr:cousin(e)</td>
<td>de: Cousin(e), it: cugino/<wbr></wbr>cugina</td>
</tr>
<tr>
<td>nep(in)o</td>
<td><em>nepoto</em></td>
<td>io:nepoto, la:nepos, eo:nepotismo</td>
<td>pt: neto/<wbr></wbr>neta, es: nieto/<wbr></wbr>nieta, bn: nati/<wbr></wbr>natani, hi: pota/<wbr></wbr>potee</td>
</tr>
<tr>
<td>nev(in)o</td>
<td><em>nievo</em></td>
<td>fr: nièce/<wbr></wbr>neveu</td>
<td>en: niece/<wbr></wbr>nephew, de: Nichte/<wbr></wbr>Neffe</td>
</tr>
<tr>
<td>fianĉ(in)o</td>
<td><em>fianceo</em></td>
<td>fr: fiancé(e), en: fiancé(e)</td>
<td></td>
</tr>
<tr>
<td>vidv(in)o</td>
<td><em>viduo</em></td>
<td>la: vidua/<wbr></wbr>viduus, ca: vídua/<wbr></wbr>vidu</td>
<td>hi: vidhur/<wbr></wbr>vidhava, es: viuda/<wbr></wbr>viudo, en: widow/<wbr></wbr>widower</td>
</tr>
<tr>
<td>vir(in)o</td>
<td>adolto, homo</td>
<td></td>
<td></td>
</tr>
<tr>
<td>sinjor(in)o</td>
<td><em>sioro</em></td>
<td>io: sioro, fr: (mon)sieur</td>
<td>en: sir, it: signore/<wbr></wbr>signora</td>
</tr>
<tr>
<td>fraŭl(in)o</td>
<td>neeŝo</td>
<td></td>
<td></td>
</tr>
<tr>
<td>knab(in)o</td>
<td><em>kido</em></td>
<td>en: kid</td>
<td>de: Kid, nl: kid</td>
</tr>
<tr>
<td>bub(in)o</td>
<td>petolinfano</td>
<td></td>
<td></td>
</tr>
<tr>
<td>reĝ(in)o</td>
<td><em>rejĝo</em></td>
<td>es: rey, ca: rei, it: regina</td>
<td></td>
</tr>
<tr>
<td>princ(in)o</td>
<td><em>prenso</em></td>
<td>tr: prens/<wbr></wbr>prenses</td>
<td>multaj pliaj lingvoj kun similsonaj vortoj</td>
</tr>
<tr>
<td>duk(in)o</td>
<td><em>duĉo</em></td>
<td>en: duchy/<wbr></wbr>duchess/<wbr></wbr>duke, fr: duché/<wbr></wbr>duchesse/<wbr></wbr>duc</td>
<td></td>
</tr>
<tr>
<td>markiz(in)o</td>
<td><em>markeso</em></td>
<td>es: marqués/<wbr></wbr>marquesa</td>
<td>pt: marquês/<wbr></wbr>marquesa</td>
</tr>
<tr>
<td>graf(in)o</td>
<td><em>grofo</em></td>
<td>hr/sr/sl/ro: grof, hu/sk: gróf</td>
<td>ru: graf, de: Graf</td>
</tr>
<tr>
<td>baron(in)o</td>
<td><em>baruno</em></td>
<td>hr: barun, scn: baruni, et: parun</td>
<td>multaj pliaj lingvoj kun vorto simila al “baron”</td>
</tr>
<tr>
<td>abat(in)o</td>
<td><em>abado</em></td>
<td>es: abad/<wbr></wbr>abadessa, pt: abade/<wbr></wbr>abadessa</td>
<td>multaj pliaj lingvoj kun similsonaj vortoj</td>
</tr>
<tr>
<td>monaĥ(in)o</td>
<td><em>monĥo</em></td>
<td>es: monjo/<wbr></wbr>monja</td>
<td>de: Mönch, en: monk</td>
</tr>
<tr>
<td>begino/<wbr></wbr>begardo</td>
<td><em>bego</em></td>
<td>multaj lingvoj kun vortoj similaj al begin/<wbr></wbr>begard</td>
<td></td>
</tr>
</tbody>
</table>
<h1 id="argumentoj-por-kaj-kontraŭ-la-tri-sistemoj">Argumentoj por kaj kontraŭ la tri sistemoj</h1>
<h3>Argumentoj por la J-sistemo:</h3>
<ul>
<li>La J-sistemaj novradikoj estas facile lerneblaj, ĉar ili estas kreitaj per sistema modifo de ekzistantaj radikoj.</li>
<li>Pro la forma simileco inter la J-sistemaj novradikoj kaj la analogaj tradiciaj iĉaj radikoj, eĉ iu, kiu neniam aŭdis pri la J-sistemo, povus laŭkuntekste diveni la signifon de la J-sistemaj novradikoj. Tio ebligas uzi la J-sistemajn novradikojn eĉ, kiam oni ne scias, ĉu la aŭskultanto jam aŭdis pri la J-sistemo, kio siavice helpas ĉe la praktika ekuzo de la J-sistemo.</li>
<li>Pro sistema formado de ĉiuj bezonataj novradikoj, la decidoj pri unuopaj radikoj ne estas arbitre modifeblaj, tiel ke ĝi povus pli facile ol la aliaj proponoj konduki al unueca lingvouzo.</li>
<li>La J-sistemo permesas enkonduki seksneŭtralajn vortojn eĉ por konceptoj, por kiuj ŝajne mankas seksneŭtralaj vortoj en ĉiuj lingvoj kun interrete konsulteblaj vortaroj, nome <em>cajro</em>, <em>kajvaliro</em>, <em>dajmo</em>, <em>ĝejgolo</em> kaj <em>lojdo</em>. (Aliflanke la utileco de tiuj vortoj verŝajne estas tre limigita.)</li>
</ul>
<h3>Argumentoj kontraŭ la J-sistemo:</h3>
<ul>
<li>Malgraŭ la intenco de la kreintoj de la J-sistemo, ke la novaj formoj estu interpretataj kiel novaj radikoj, multaj esperantistoj emas interpreti la novajn formojn kiel formitajn per infikso <em>-j-</em>. Ĉar la Fundamenta kaj tradicia vortfarado de Esperanto ne permesas infiksojn, la tiel interpretita J-sistemo kontraŭas la Fundamenton kaj la lingvan tradicion. (Aliflanke ankaŭ eblas argumenti, ke ĝuste ĉar Esperanto laŭ la Fundamento kaj la lingva tradicio ne havas infiksojn, tiu infikseca interpreto de la J-sistemo ne povas esti ĝusta, kaj la origine intencita interpreto, laŭ kiu temas pri novaj radikoj ne derivitaj per vortfaraj meĥanismoj de Esperanto, estas la sola ebla interpreto de la J-sistemo.)</li>
<li>Kelkaj J-sistemaj formoj, precipe <em>ejdzo</em>, <em>nejpo</em>, <em>nejvo</em>, <em>fejanĉo</em>, <em>rejĝo</em> kaj <em>sejnjoro</em>, sonas tre simile al la tradiciaj iĉaj formoj, tiel ke ili en la parola uzo povus esti miskomprenataj kiel iĉaj formoj.</li>
<li>Pro la sistemeco de la kreado de radikoj en la J-sistemo, estiĝis interalie la formo “ejdzo” kun la malkutima sonkombino “jdz”, kiun kelkaj opinias malfacile prononcebla.<sup class="footnote-ref"><a id="fnref15" href="#fn15">16</a></sup></li>
<li>El etimologia vidpunkto la J-sistemaj radikoj baziĝas je la tradicie iĉaj radikoj, el kiuj kelkaj baziĝas je nacilingvaj vortoj kun klare iĉa signifo. Ekzemple <em>pajtro</em> etimologie baziĝas je <em>patro</em>, kiu devenas de la latina vorto <em>pater</em> kun klare iĉa signifo (simile statas pri “frajto”, “ojnklo”, “vejro”, “knajbo” kaj “bujbo”). Do el etimologia vidpunkto parto de la J-sistemaj novradikoj ne estas sekse neŭtralaj.</li>
<li>La J-sistemaj radikoj havas formon, kiu ne estas rekte klarigebla el la fontolingvoj, sed nur klarigeblas per tio, ke ili estis kreitaj por eviti la problemon de baze iĉaj radikoj. Do eĉ se iam okazos “fina venko” de la J-sistemo, lernanto de Esperanto, kiu interesiĝas pri la deveno de la Esperantaj vortoj, devus daŭre lerni pri la historio de la estiĝo de la J-sistemo, ĉar la J-sistemaj novradikoj ne klarigeblas rekte surbaze de fontlingvaj formoj.</li>
</ul>
<h3>Argumentoj por la internacieca parentismo:</h3>
<ul>
<li>La sistemo aplikas la normalan metodon por la enkonduko de novradikoj por konceptoj ne-esprimeblaj per la tradicia radikprovizo kaj vortfarado, nome per elekto de kiel eble plej internacie rekonebla radiko kun la intencita signifo.</li>
<li>La parentismaj novradikoj ne nepre devas esti akceptataj kiel plena sistemo, sed ankaŭ povas esti akceptataj vorton post vorto, tiel ke la plej bezonataj partoj de la parentisma proponaro povus eniri en la lingvouzon eĉ de homoj, kiuj ne emas akcepti tutan sistemon da novradikoj.</li>
<li>La sistemo enkondukas en Esperanton kvar radikojn (<em>sahodo</em>, <em>ĉaĉo</em>, <em>anako</em> kaj <em>eŝo</em>) el gravaj ekster-eŭropaj lingvoj (el la hindia, bengala, indonezia kaj turka), kiuj ĝis nun estas praktike neniom reprezentitaj en la Esperanta radikprovizo, kaj tiel kontribuas al la pliinternaciiĝo de Esperanto. (Aldone, du pliaj novradikoj kun ĉefe eŭropa etimologio (<em>nepoto</em> kaj <em>viduo</em>) ankaŭ havas rimarkeblan similecon al rilataj vortoj en gravaj ne-eŭropaj lingvoj.)</li>
</ul>
<h3>Argumentoj kontraŭ internacieca parentismo:</h3>
<ul>
<li>Kvin el la dudek kvin proponitaj novradikoj (<em>sahodo</em>, <em>anako</em>, <em>ĉaĉo</em>, <em>rojalo</em> kaj <em>komto</em>) tute malsimilas al la analogaj tradiciaj iĉaj radikoj, tiel ke ilia signifo por esperantistoj sen kono de la fontolingvoj apenaŭ estas divenebla kaj ilia formo estas malfacile memorigebla. (Tri el tiuj kvin radikoj tamen kontribuas al la ĉi-supre menciita avantaĝo de pli-internaciigo de Esperanto.)</li>
<li>Pro sia historio Esperanto ĉiuokaze estas bazita je eŭropaj lingvoj kaj ĝis nun akceptas ekster-eŭropajn radikojn preskaŭ nur por kulturaj specifaĵoj de ekster-eŭropaj kulturoj, kaj ĉiuokaze ne en la kerna vortprovizo; la enpreno de kvar ekster-eŭropaj radikoj en la kernan vortprovizon do aspektas kiel fremdaĵo kaj samtempe ne signife internaciigas Esperanton. (Aliflanke, eblas konsideri tiujn kvar ekster-eŭropajn novradikojn en la kerna vortprovizo kiel simbole gravan paŝon en la ĝustan direkton, kiu povus roli kiel invitilo al neeŭropanoj iĝi pli kuraĝaj rilate provojn enporti aliajn neeŭropajn trajtojn en Esperanton.)</li>
</ul>
<h3>Argumentoj por la transir-faciliga parentismo:</h3>
<ul>
<li>La sistemo proponas ekvilibron inter la avantaĝoj de la aliaj du sistemoj per tio, ke ĝi preskaŭ same fidele kiel la internacieca parentismo aplikas la tradician metodon por la enkonduko de novradikoj kaj samtempe certigas, ke preskaŭ ĉiuj proponitaj formoj havas similecon al la analogaj tradiciaj iĉaj radikoj, kio igas ilian formon facile memorigebla kaj ilian signifon facile enkuntekste divenebla.</li>
<li>La parentismaj novradikoj ne nepre devas esti akceptataj kiel plena sistemo, sed ankaŭ povas esti akceptataj vorton post vorto, tiel ke la plej bezonataj partoj de la parentisma proponaro povus eniri en la lingvouzon eĉ de homoj, kiuj ne emas akcepti tutan sistemon da novradikoj.</li>
</ul>
<h3>Argumentoj kontraŭ la transir-faciliga parentismo:</h3>
<ul>
<li>Kompare kun la J-sistemo, la novradikoj proponitaj de la transir-faciliga parentismo ne estas same facile memorigeblaj kaj ilia signifo ne estas same facile enkuntekste divenebla por iu, kiu neniam aŭdis pri la ĉi-artikole prezentitaj sistemoj.</li>
<li>Kompare kun la internacieca parentismo, la transir-faciliga parentismo enkondukas nur unu radikon (<em>sahodo</em>) anstataŭ kvin el gravaj ne-eŭropaj lingvoj, kaj sekve malpli kontribuas al la pliinternaciigo de Esperanto.</li>
</ul>
<h1 id="konkludo">Konkludo</h1>
<p>Ni prezentis tri eblajn sistemojn por enkonduki en Esperanton sekse neŭtralajn radikojn por konceptoj, kiujn ĝis nun ne eblas senprobleme esprimi en sekse neŭtrala maniero. La tri sistemoj nomiĝas <em>J-sistemo</em>, <em>internacieca parentismo</em> kaj <em>transir-faciliga parentismo</em>. Ni prezentis argumentojn por kaj kontraŭ ĉiu el la tri sistemoj. Ni lasas al la leganto mem la decidon kian resuman juĝon fari pri la sistemoj surbaze de tiuj argumentoj.</p>
<p>La finan decidon, kiel evoluos la ebloj por seksneŭtralaj esprimoj en Esperanto, faros la plena lingvo-uzantaro per sia lingvo-uzo, precipe tiu parto el la lingvo-uzantaro, por kiuj gravas seksneŭtralaj esprimoj. Tiu komuna decido dependos de multaj unuopaj decidoj de unuopaj lingvo-uzantoj. Ni esperas, ke ni per ĉi tiu artikolo kontribuos al tio, ke ĉi tiuj unuopaj decidoj estu bazitaj sur pli bona kompreno de la diversaj ebloj kaj iliaj respektivaj avantaĝoj kaj malavantaĝoj, kio espereble kontribuos al glata transiro kaj bona funkciado de la fina komuna decido de la lingvo-uzantaro.</p>
<hr class="footnotes-sep" />
<section class="footnotes">
<ol class="footnotes-list">
<li id="fn1" class="footnote-item">Notu, ke ni ne konsentas kun la ideo, ke la Esperanta vorto <em>sekso</em> indikas nur biologian trajtaron. Por ni tiu vorto estas tute taŭga por paroli pri seksa identeco kaj socia sekso, do por paroli pri tio, kion pluraj esperantistoj nomas <em>genro</em>. Do la fakto, ke ni ĉi-artikole ne uzas la vorton <em>genro</em>, sed nur la vorton <em>sekso</em>, ne signifas, ke ni parolas pri biologia trajtaro, sed ke ni opinias la vorton <em>sekso</em> taŭga por paroli pri seksa identeco kaj socia sekso. Ni same ne alprenas starpunkton pri la ofta, sed ne pruvita aserto, ke la lingva neindiko de sekso kondukus al pli egala societo. Ankaŭ tiuj, kiuj ne akceptas tiun kialon, ja komprenas, ke ĉiuokaze necesas rimedoj por paroli pri homoj de nekonata aŭ neduuma sekso. <a class="footnote-backref" href="#fnref1"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn2" class="footnote-item">Ĉe la sufikso <em>-ul-</em> notindas, ke kelkaj vortoj formitaj per ĝi, ekz-e <em>plenkreskulo</em>, jam tradicie estas sekse neŭtralaj, dum kelkaj, ekz-e <em>maljunulo</em> kaj la memstara <em>ulo</em>, havas en la efektiva lingvouzo relative fortan virseksan signifon, supozeble pli fortan ol vortoj kiel <em>kuracisto</em>, <em>studento</em> kaj <em>italo</em>. Aliflanke, en la multenombra uzo (ekz-e <em>maljunuloj</em>) ankaŭ tiuj vortoj alprenas sekse neŭtralan signifon, kio laŭ ni sufiĉas por klasi ilin kiel baze sekse neŭtralaj kaj ŝanĝi oniajn uzkutimojn al plene neŭtrala uzo de tiaj vortoj. <a class="footnote-backref" href="#fnref2"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn3" class="footnote-item">La uzado de <em>-iĉ-</em> kun neŭtralaj radikoj ne lezas iun normon de la Fundamento kaj ne bezonigas aprobon fare de la Akademio de Esperanto. <a class="footnote-backref" href="#fnref3"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn4" class="footnote-item">Pro la lastatempe disvastiĝinta konscio pri la ekzisto de pli ol du seksoj, la Fundamenta difino de <em>ge-</em> per la esprimo “de ambaŭ seksoj” fakte estas ĉiuokaze problema. Sed tiu problemo estas solvebla per minimuma ŝanĝo de la signifo de <em>ge-</em> al ‘de pli ol unu sekso’. Malsame ol la propono reinterpreti <em>ge-</em> kiel ‘de ajna sekso’, ĉi tiu minimuma signifoŝanĝo ne vere alportas la riskon de miskomprenoj. <a class="footnote-backref" href="#fnref4"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn5" class="footnote-item">Aŭ almenaŭ indikas, ke oni ne scias, ke temas pri unuseksa grupo, kiel en la demando “Ĉu vi havas gefilojn?”. <a class="footnote-backref" href="#fnref5"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn6" class="footnote-item">Ambaŭ proponoj origine venas de iuj el la aŭtoroj de ĉi tiu artikolo. La J-sistemo estis unue proponita de Markos en la artikolo <a href="https://lingvakritiko.com/2014/10/16/esperanto-kaj-sekso/">Esperanto kaj sekso</a> de 2014 kaj estis disvastigita per <a href="https://egalecen.org/2018/02/20/j-riismo/">komuna artikolo</a> de Markos kaj Luko en 2018. Parentismo estis, post kelkaj similaj, sed ŝajne seneĥaj <a href="http://www.romaniczo.com/esperanto/gramatiko/grammar_18.html">ideoj</a>, proponita de Kirilo en la artikolo <a href="https://lingvakritiko.com/2015/01/31/seksa-egaligo-en-la-lingvo-laufundamente/">Seksa egaligo en la lingvo – laŭfundamente</a> de 2015 kaj estis aktualigita en <a href="http://www.cyrilbrosch.net/wb/pages/esperanto/gi-parentismo.php">artikolo de 2019</a>, interalie surbaze de ideoj de Robin. Por la verkado de ĉi tiu artikolo do kuniĝis la proponantoj de ĉi tiuj du konkurencaj proponoj por emfazi la punktojn, pri kiuj ni konsentas, kaj por ekvilibre kompari la avantaĝojn kaj malavantaĝojn de niaj inter si konkurencaj proponoj. <a class="footnote-backref" href="#fnref6"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn7" class="footnote-item">Krome ekzistas la propono uzi la afikson <em>-ip-</em> por indiki seksan neduumecon. <a class="footnote-backref" href="#fnref7"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn8" class="footnote-item">En la <a href="https://notojpririismo.blogspot.com/2017/08/vortaro-de-j-riismo.html"><em>Vortaro de J-riismo</em></a> troviĝas klarigoj pri tio, kial kelkaj aliaj radikoj kun ŝajne sekse markita signifo (ekz-e “ŝaho”, “ŝoguno” kaj “muzo”) estas interpreteblaj kiel sekse neŭtralaj radikoj, pro kio ne necesas formi J-sistemajn analogaĵojn por ili. <a class="footnote-backref" href="#fnref8"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn9" class="footnote-item">Por igi nian elekton iom malpli subjektiva kaj arbitra, ni difinis dek unu kriteriojn kaj elpensis poentosistemon por mezuri la taŭgecon de diversaj proponoj surbaze de tiuj dek unu kriterioj. En la unua paĝo de <a href="https://www.dropbox.com/s/6woo4olg2n0bf0q/parentismo-komparo.pdf?dl=0">ĉi tiu dokumento</a> troviĝas tabelo kun ĉiuj proponoj konsideritaj de ni kaj niaj juĝoj de ili laŭ tiuj dek unu kriterioj. Aldonaj klarigoj pri la poentosistemo kaj ĝia aplikado al la konsideritaj proponoj troviĝas en la tria paĝo de tiu dokumento. <a class="footnote-backref" href="#fnref9"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn10" class="footnote-item">Por la etimologiaj indikoj en la tabelo ni uzas la kutimajn lingvokodojn laŭ ISO 639 (ni uzas la duliteran kodon laŭ ISO 639-1, se tia ekzistas, alikaze la triliteran kodon laŭ ISO 639-2). Jen la lingvokodoj uzataj de ni:
<ul>
<li>bn: bengala lingvo</li>
<li>ca: kataluna lingvo</li>
<li>de: germana lingvo</li>
<li>en: angla lingvo</li>
<li>eo: Esperanto</li>
<li>es: hispana lingvo</li>
<li>et: estona lingvo</li>
<li>fr: franca lingvo</li>
<li>gl: galega lingvo</li>
<li>hi: hindia lingvo</li>
<li>hr: kroata lingvo</li>
<li>hu: hungara lingvo</li>
<li>id: indonezia lingvo</li>
<li>io: Ido</li>
<li>it: itala lingvo</li>
<li>la: Latino</li>
<li>nl: nederlanda lingvo</li>
<li>pt: portugala lingvo</li>
<li>ro: rumana lingvo</li>
<li>ru: rusa lingvo</li>
<li>scn: sicilia lingvo</li>
<li>sk: slovaka lingvo</li>
<li>sl: slovena lingvo</li>
<li>sr: serba lingvo</li>
<li>srd: sarda lingvo</li>
<li>tr: turka lingvo</li>
</ul>
<p><a class="footnote-backref" href="#fnref10"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn11" class="footnote-item">Foje oni proponas uzi <em>ido</em> kiel sekse neŭtralan alternativon al <em>filo</em>/<em>filino</em>. Tiu propono tamen havas du problemojn: Unue la vorto <em>ido</em> rilate homojn havas pli vastan signifokampon, kiu ankaŭ inkluzivas genepojn (nejpojn/nepotojn), pragenepojn ktp, do ĉiujn genetikajn posteulojn. Due, la uzo de <em>ido</em> por unuageneraciaj posteuloj tradicie aperas ĉefe en biologiaj kuntekstoj, pro kio multaj emas interpreti ĝin nur kiel genetikan parencecon, tiel ke ĝi povas krei konfuzon kiam uzata por paroli pri adoptitaj gefiloj (fejloj/anakoj/fizoj). <a class="footnote-backref" href="#fnref11"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fnavuo" class="footnote-item">En la origina versio de ĉi tiu artikolo la propono por <em>av(in)o</em> en ambaŭ versioj de parentismo estis <em>abo</em> kaj ne <em>avuo</em>. Kelkajn horojn post la publikigo de la artikolo, ni rimarkis, ke la antaŭe ne konsiderita vorto <em>avuo</em> ricevas pli altan poentaron en ambaŭ versioj de nia poentosistemo ol <em>abo</em>, do ni decidis anstataŭigi <em>abo</em> per <em>avuo</em>. La du kialoj por la pli alta poentaro de <em>avuo</em> estas unuflanke la fakto, ke <em>abo</em> ricevas minusajn poentojn pro troa sona simileco al <em>avo</em>, kaj due, ke <em>avuo</em> pli bone koheras kun la tradicia karesformo <em>avĉjo</em>. <a class="footnote-backref" href="#fnrefavuo"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn12" class="footnote-item">La vorto <em>infano</em> estas laŭ sia signifo tre simila al sekse neŭtrala analogaĵo al <em>knabo</em> kaj <em>knabino</em>, pro kiu iuj verŝajne ne sentas la bezonon por la novradiko <em>kido</em>. Tamen <em>knabo</em> kaj <em>knabino</em> foje ankaŭ estas uzataj por junaj plenkreskuloj, kaj estas pli kutimaj por adoleskantoj ol la esprimo <em>infano</em>. Oni povas alfronti ĉi tiun problemon per tio, ke oni depende de la kuntekste uzas aŭ <em>infano</em> aŭ <em>junulo</em>. Sed kelkaj preferas havi sekse neŭtralan vorton, kiu rilate aĝon estas simile malpreciza kiel <em>knabo</em>, <em>knabino</em> kaj <em>geknaboj</em>, ekzemple por oportune paroli pri grupo de diversaĝaj infanoj kaj junuloj aŭ por paroli pri unuopa adoleskanto, ĉe kiu oni dubas, ĉu preferindas diri <em>infano</em> aŭ <em>junulo</em>. Ĉar la angla sekse neŭtrala vorto <em>kid</em> estas rilate aĝon simile malpreciza kiel <em>knabo</em> kaj <em>knabino</em>, la vorto <em>kido</em> povus transpreni la rolon de sekse neŭtrala analogaĵo al <em>knabo</em> kaj <em>knabino</em>. <a class="footnote-backref" href="#fnref12"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn13" class="footnote-item">Por kvar el la kvin ĵus menciitaj radikoj, ni trovis taŭgajn formojn similajn al la tradiciaj radikoj, sed ĉe <em>sahodo</em> (‘frat(in)o’) ni lasas la proponon de la internacieca parentismo senŝanĝa, ĉar neniu de ni konsiderata alternativo konvinkis nin pli ol <em>sahodo</em> (ĉi tie ankaŭ influis nin la fakto, ke <em>sahodo</em> estas rekonebla surbaze de la hindia, bengala kaj indonezia, tri tre grandaj lingvoj, kiuj ĝis nun apenaŭ influis la Esperantan vortprovizon). <a class="footnote-backref" href="#fnref13"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn14" class="footnote-item">Por fari niajn elektojn por la transir-faciliga parentismo, ni uzis la samajn dek unu kriteriojn kiel por la internacieca parentismo (vidu piednoton 5), sed simple donis pli da poentoj por la kriterio “simila al tradicia”. Rigardu la duan paĝon de <a href="https://www.dropbox.com/s/6woo4olg2n0bf0q/parentismo-komparo.pdf?dl=0">ĉi tiu dokumento</a> por ĉi tiu versio de nia poentosistemo. <a class="footnote-backref" href="#fnref14"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn15" class="footnote-item">Por eviti ĉi tiun problemon, oni povus vastigi la trian principon de la J-sistemo tiel, ke ĝi ankaŭ aplikeblas al <em>ejdzo</em> kaj <em>vejdvo</em>, kiuj tiam iĝus <em>ejzo</em> kaj <em>vejvo</em>. Tion eblas ekzemple fari per tio, ke la tria principo estas modifita al la jena formo: “Se la apliko de la aliaj reguloj kondukas al konsonant-kombino, kiu ne kutime aperas en Esperanto, oni forigu la unuan konsonanton post la aldonita <em>j</em>.” Ni tamen decidis ĉi-supre prezenti la J-sistemon en sia origina formo, ĉar laŭ eta enketo inter esperantistoj interesiĝantaj pri la temo, ĉi tiu ideo modifi la J-sistemon ne ricevis multe da subteno. La plej multaj ne opinias <em>ejdzo</em> malfacile prononcebla, kaj krome aperis la kritiko, ke ĉi tiu modifo igus la spontanan aplikadon de la J-sistemaj principoj pli malfacila. <a class="footnote-backref" href="#fnref15"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
</ol>
</section>
]]></content:encoded>
					
		
		
			</item>
		<item>
		<title>Skalo de akceptiteco de mal-mal-vortoj</title>
		<link>https://lingvakritiko.com/2019/10/04/skalo-de-akceptiteco-de-mal-mal-vortoj/</link>
					<comments>https://lingvakritiko.com/2019/10/04/skalo-de-akceptiteco-de-mal-mal-vortoj/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Fri, 04 Oct 2019 15:32:32 +0000</pubDate>
				<category><![CDATA[Statistiko]]></category>
		<category><![CDATA[Vortprovizo]]></category>
		<category><![CDATA[mal-mal-vortoj]]></category>
		<category><![CDATA[novradikoj]]></category>
		<guid isPermaLink="false">http://lingvakritiko.com/?p=743</guid>

					<description><![CDATA[En Esperanto estas foje uzataj tiel nomataj mal-mal-vortoj, do vortoj, kiuj estis enkondukitaj por esti uzataj anstataŭ pli tradiciaj vortoj formitaj per mal-. Plejparte temas pri adjektivoj, ekzemple trista anstataŭ malgaja/malĝoja kaj olda anstataŭ maljuna. Sekve de pria konversacio kun mia Akademia kolego Bertilo Wennergren, mi lastatempe pripensis teorian kadron por klarigi la efektivan uzadon [&#8230;]]]></description>
										<content:encoded><![CDATA[<div class="preview__inner-2">
<div class="cl-preview-section">
<p>En Esperanto estas foje uzataj tiel nomataj mal-mal-vortoj, do vortoj, kiuj estis enkondukitaj por esti uzataj anstataŭ pli tradiciaj vortoj formitaj per <em>mal-</em>. Plejparte temas pri adjektivoj, ekzemple <em>trista</em> anstataŭ <em>malgaja</em>/<em>malĝoja</em> kaj <em>olda</em> anstataŭ <em>maljuna</em>. Sekve de pria konversacio kun mia Akademia kolego Bertilo Wennergren, mi lastatempe pripensis teorian kadron por klarigi la efektivan uzadon de tiaj mal-mal-vortoj en Esperanto. Temas pri la ideo, ke ekzistas ia kontinuo aŭ skalo de akceptiteco de mal-mal-vortoj. Por koncize ekzempligi la ideon, jen kelkaj rimarkindaj ekzemploj de mal-mal-vortoj, de la plej akceptita ĝis la malplej akceptita:</p>
</div>
<div class="cl-preview-section">
<p>stulta – pigra – trista – olda – kurta – mava – dificila</p>
<p><span id="more-743"></span></p>
</div>
<div class="cl-preview-section">
<p>La vorto <em>stulta</em> estas Zamenhofa kaj oficiala, do multaj eĉ ne perceptas ĝin kiel mal-mal-vorton, sed laŭ sia historio ĝi ja estas tia, ĉar komence oni uzis nur <em>malsaĝa</em>, kaj nur poste Zamenhof enkondukis <em>stulta</em>. Do Zamenhof mem komencis la pekon de enkondukado de mal-mal-vortoj, almenaŭ pri unu tia vorto.</p>
</div>
<div class="cl-preview-section">
<p>La vorto <em>pigra</em> estas nuntempe la plej kutima el la tri vortoj <em>pigra</em>, <em>maldiligenta</em> kaj <em>mallaborema</em>, do ankaŭ ĝi estas tre sukcesa kaj vaste akceptata mal-mal-vorto.</p>
</div>
<div class="cl-preview-section">
<p>Ĉe la alia ekstremo estas la vorto <em>dificila</em>, praktike neniom uzata propono por anstataŭigi <em>malfacila</em>. Iomete malpli ekstrema ekzemplo estas <em>mava</em>, sed ĝi apenaŭ rekonteblas ekster poezio, kaj eĉ tie nur maloftege.</p>
</div>
<div class="cl-preview-section">
<p>La esperantistoj havas diversajn sintenojn al la mal-mal-vortoj, sed praktike ĉiuj akceptas <em>stulta</em> kaj praktike ĉiuj malakceptas <em>dificila</em>. Kelkaj eble estas pli akceptemaj al tiaj vortoj en certaj poeziaj aŭ aliaj literaturaj kuntekstoj aŭ ĉe la kreado de teĥnikaj kunmetaĵoj kiel <em>kurt-onda</em>. Sed por la plej multaj esperantistoj identigeblas kvazaŭ ia tranĉo tra la kontinuo de mal-mal-vortoj, tia ke la koncerna esperantisto akceptas la vortojn maldekstre de la tranĉo kaj malakceptas la vortojn dekstre de la tranĉo (por kelkaj la tranĉo moviĝas iom dekstren por la poezia, literatura kaj/aŭ teĥnika lingvouzo). La loko de la tranĉo estas malsama por malsamaj esperantistoj, sed ĝi plejparte estas farita laŭ skalo de akceptiteco, kiu estas komuna por ĉiuj lingve spertaj esperantistoj.</p>
</div>
<p>La ĉi-supra prezento de la skalo de akceptiteco de kelkaj rimarkindaj ekzemploj baziĝis sur mia lingvosento (kaj la ĉi-rilate samrezulta lingvosento de Bertilo Wennergren, kiu origine donis al mi la ideon pensi pri mal-mal-vortoj laŭ ĉi tiu teoria kadro). Mi nun decidis elprovi, ĉu ĉi tiu subjektiva lingvosento pri la skalo de akceptiteco de mal-mal-vortoj korelacias kun ia objektiva mezuro bazita je statistika tekstar-analizo.</p>
<div class="cl-preview-section">
<p>Por tio mi kalkulis la uz-oftecojn de mal-mal-vortoj en la Tekstaro de Esperanto (TdE) kaj komparis ilin kun la uz-oftecoj de la respektivaj malvortoj. Necesis iom da atento por ne nombri la uzojn de propraj nomoj hazarde identaj kun iuj nombrataj vortoj kaj krome por distingi uzojn kaj menciojn de iuj vortoj. Ekzemple troveblas en la Tekstaro de Esperanto la artikolo <em>Kia Esperanto en Interreto</em> de Sten Johansson, kiu temas pri statistika analizo de la Esperanta lingvouzo bazita je Guglo-serĉoj, kaj en tiu artikolo Johansson ankaŭ konsideras mal-mal-vortojn, tiel ke ĉiu vorto de mi nombrita estis menciita precize unufoje en tiu artikolo. Ĉar temis pri mencio kaj ne pri uzo de la koncernaj vortoj, mi devis tiujn serĉo-trafojn ignori por mia statistiko. Ĉe la malpli oftaj vortoj mi atente trarigardis ĉiujn uzojn por vidi, ĉu ili vere estas uzoj, dum ĉe la pli oftaj vortoj mi nur iom traflugis la serĉotrafojn, tiel ke mi eble nombris iomete tro da uzoj ĉe la oftaj vortoj.</p>
</div>
<div class="cl-preview-section">
<p>Jen la absolutaj uzokvantoj de mal-mal-vortoj en la Tekstaro de Esperanto laŭ mia nombrado:</p>
</div>
<div class="cl-preview-section">
<ul>
<li>stulta: 335</li>
<li>amara:<a href="#sdfootnote1sym" name="sdfootnote1anc"><sup>1</sup></a> 146</li>
<li>rara: 142</li>
<li>magra: 78</li>
<li>olda: 71</li>
<li>trista: 58</li>
<li>povra: 51</li>
<li>dura: 37</li>
<li>frida: 30</li>
<li>kurta: 30</li>
<li>pigra: 28</li>
<li>febla: 24</li>
<li>lanta: 10</li>
<li>liva: 10</li>
<li>poka: 4</li>
<li>turpa: 3</li>
<li>dista: 1</li>
<li>lontana: 1</li>
<li>mava: 0</li>
<li>dificila: 0</li>
</ul>
</div>
<div class="cl-preview-section">
<p>Kaj jen la relativaj uzokvantoj, do la uzokvanto de la koncerna mal-mal-vorto dividita per la uzokvanto de la responda mal-vorto:</p>
</div>
<div class="cl-preview-section">
<ul>
<li>amara/maldolĉa: 1,2586</li>
<li>stulta/malsaĝa: 1,1242</li>
<li>rara/malofta: 0,5035</li>
<li>magra/malgrasa+malabunda: 0,4815</li>
<li>pigra/maldiligenta+mallaborema: 0,4058</li>
<li>dura/malmola: 0,1979</li>
<li>povra/kompatinda: 0,1382</li>
<li>trista/malgaja+malĝoja: 0,0978</li>
<li>lanta/malrapida: 0,0535</li>
<li>olda/maljuna: 0,0444</li>
<li>frida/malvarma: 0,0342</li>
<li>febla/malforta: 0,0302</li>
<li>kurta/mallonga: 0,0281</li>
<li>turpa/malbela: 0,0119</li>
<li>liva/maldekstra: 0,0104</li>
<li>poka/malmulta: 0,0042</li>
<li>dista/malproksima: 0,0013</li>
<li>lontana/malproksima: 0,0013</li>
<li>mava/malbona: 0</li>
<li>dificila/malfacila: 0</li>
</ul>
</div>
<div class="cl-preview-section">
<p>Ĉe kelkaj vortoj ne estis tute evidente, kio estas la responda mal-vorto, kaj ĉe tri mal-mal-vortoj mi eĉ decidis konsideri du respondajn mal-vortojn kaj simple sumi iliajn uzokvantojn. Ĉe la vorto <em>povra</em> mi elektis <em>kompatinda</em> kiel respondan vorton, do laŭ tiu elekto tute ne temas pri mal-mal-vorto (ĉar <em>kompatinda</em> ne estas mal-vorto). Sed laŭdire origine <em>povra</em> estis proponita kiel alternativo al <em>malriĉa</em>, kaj nur poste ĝia signifo ŝoviĝis al &#8216;kompatinda&#8217; (aŭ io simila al &#8216;kompatinda&#8217;) do mi decidis inkluzivi ĝin, sed tamen mezuri ĝian relativan oftecon laŭ ĝia nuntempe klare superreganta signifo.</p>
</div>
<div class="cl-preview-section">
<p>Notu, ke mia statistiko estas bazita sole je la adjektivaj formoj de tiuj vortoj (inkluzive de la multenombraj kaj akuzativaj formoj), do mi malatentis adverban uzon kaj kunmetaĵojn. Mi intence forlasis kunmetaĵojn, ĉar kelkaj mal-mal-radikoj estas uzataj en iuj multe uzataj kunmetaĵoj (precipe <em>frid/</em> en <em>fridujo</em>), kaj tion mi ne celis mezuri; mi celis mezuri nur la bazan memstaran uzon ekster kunmetaĵoj.<a href="#sdfootnote2sym" name="sdfootnote2anc"><sup>2</sup></a></p>
</div>
<div class="cl-preview-section">
<p>La relativa ofteco perfekte koheris kun la subjektiva juĝo pri akceptiteco, kiun mi faris antaŭ ol komenci la tekstaran analizon (nur ĉe la paro <em>mava</em>/<em>dificila</em> la relativa ofteco de ambaŭ estas sama, nome 0, ĉar neniu el la du vortoj estas uzata en TdE). Sed tamen estis en la rang-ordo de relative ofteco iuj rezultoj, kiuj ne bone koheris kun mia lingvosento pri la nivelo de akceptiteco de la koncernaj radikoj: Ekzemple <em>olda</em> ŝajnas al mi pli akceptita ol <em>lanta</em>, sed <em>lanta</em> aperas antaŭ <em>olda</em>. Ĉe la absoluta ofteco, <em>lanta</em> aperas multe post <em>olda</em>, kohere kun la juĝo de mia lingvosento pri iliaj relativaj niveloj de akceptiteco, sed la absoluta ofteco havas aliajn problemojn, ekzemple, ke <em>olda</em> aperas antaŭ <em>pigra</em>, kio ne koheras kun mia lingvosento pri la relativa akceptiteco de tiuj du vortoj.</p>
</div>
<div class="cl-preview-section">
<p>Tio alportis min al la ideo kombini la du mezurojn. Oni povas pravigi tiun ideon per la argumento, ke la akceptiteco de mal-mal-vorto dependas kaj de ĝia absoluta ofteco (por entute esti vaste konata) kaj de ĝia relativa ofteco (kiu montras, ke signifa kvanto de homoj en signifa kvanto de situacioj efektive preferas tiun vorton al la responda mal-vorto). Mi decidis kombini la du mezurojn per obligo de la absoluta kaj relativa ofteco. (Matematike, la mezuro rezultanta el tiu obligo egalas al la kvadrato de la uzokvanto de la mal-mal-vorto dividita per la uzokvanto de la responda mal-vorto.) Laŭ ĉi tiu kombinita mezuro, la ordo de la supre prezentitaj 19 mal-mal-vortoj estas la jena:</p>
</div>
<div class="cl-preview-section">
<p>stulta – amara – rara – magra – pigra – dura – povra – trista – olda – frida – kurta – febla – lanta – liva – turpa – poka – dista – lontana – mava – dificila</p>
</div>
<div class="cl-preview-section">
<p>Ĉi tiu rezulto bone koheras kun mia lingvosento pri la relative akceptiteco de mal-mal-vortoj. Nur la fakto, ke <em>rara</em> aperis kiel pli akceptita ol <em>pigra</em> iom surprizis min.</p>
</div>
<div class="cl-preview-section">
<p>Fakte, <em>dista</em> kaj <em>lontana</em> estas precize samnivelaj, kaj same <em>mava</em> kaj <em>dificila</em> estas precize samnivelaj en la statistiko bazita je la Tekstaro de Esperanto. La ĉi tie prezentitaj relativaj niveloj por ĉi tiuj du paroj de vortoj baziĝas je la absoluta kaj relativa ofteco de tiuj vortoj en CorpusEye, kiu estas plurlingva tekstaro, kies Esperanta parto estis farita de Eckhardt Bick surbaze de interrete haveblaj tekstoj, kaj kiu enhavas multe pli da vortoj ol la Tekstaro de Esperanto de Bertilo, kaj sekve povas pli bone distingi tiajn maloftegajn vortojn kiel <em>mava</em> kaj <em>dificila</em>. (Aliflanke, CorpusEye inkluzivas ankaŭ tekstojn verkitajn en malbona Esperanto, kaj verŝajne ankaŭ kelkajn duobliĝojn, do ĉiu tekstaro havas siajn avantaĝojn kaj malavantaĝojn.)</p>
</div>
<div class="cl-preview-section">
<p>Post farado de la statistiko por la Tekstaro de Esperanto, mi decidis vidi, ĉu la fina kombinita rezulto aspektas malsame se mi faras ĝin plene laŭ CorpusEye. Jen la rezulto:</p>
</div>
<div class="cl-preview-section">
<p>stulta – amara – rara – povra – magra – dura – trista – pigra – olda – frida – kurta – febla – lanta – turpa – liva – mava – dista – poka – lontana – dificila</p>
</div>
<div class="cl-preview-section">
<p>La ĉefaj diferencoj inter la du listoj estas, ke ĉe CorpusEye <em>povra</em> moviĝis iom maldekstren, <em>pigra</em> moviĝis iom dekstren kaj <em>mava</em> moviĝis iom maldekstren. Sed la meza parto de <em>olda</em> ĝis <em>lanta</em> restas tute sama. Kaj ĝuste tiu meza parto estas la plej grava por klarigi la diversspecan akceptemon ĉe diversaj esperantistoj: Por la plej multaj esperantistoj, la akcepto-tranĉo troviĝas ie inter la maldekstra rando de <em>olda</em> kaj la dekstra rando de <em>lanta</em>. Fakte, por la ĝenerala (neliteratura kaj neteĥnika) lingvouzo, la akcepto-tranĉo por la plej multaj verŝajne troviĝas ĝuste ĉe la maldekstra rando de <em>olda</em>, sed ĝi ĉe multaj moviĝas iomete dekstren, kiam ili komencas uzi la lingvon por literaturaj aŭ teĥnikaj celoj.<a href="#sdfootnote3sym" name="sdfootnote3anc"><sup>3</sup></a></p>
</div>
<div class="cl-preview-section">
<p>Notindas, ke la plej akceptataj mal-mal-vortoj estas precipe tiaj, kiuj alportas ian distingan nuancon kompare kun la responda mal-vorto, kaj krome tiaj, ĉe kiuj la responda mal-vorto havas signifon, kiu ne sendube sentiĝas kiel la malo de la radiko, de kiu ĝi deriviĝas, kaj tiaj, kiuj estas je pluraj silaboj pli mallongaj ol la responda mal-vorto:</p>
<ul>
<li>La vorto <em>rara</em> aldone al la signifo de <em>malofta</em> ankaŭ enhavas nuancon de valoreco.</li>
<li>La ofteco de <em>amara</em> verŝajne ŝuldiĝas ĉefe al tio, ke multaj sentas, ke maldolĉeco ne estas sendube la malo de dolĉeco. (Oni povus diri, ke acida gusto kaj sala gusto estas same malaj al dolĉeco kiel maldolĉeco/amareco, kaj ke la lingva tradicio konsideri maldolĉecon/amarecon la malo de dolĉeco estas nura lingva konvencio, dum ĉe la aliaj mal-vortoj, ilia maleco estas pli rekte evidenta kaj ne bezonigas lingvan konvencion.) Krome verŝajne ankaŭ la oficialeco de <em>amara</em> (ekde 1929) kontribuis al ĝia plioftiĝo kaj al la maloftiĝo de <em>maldolĉa</em>.</li>
<li>La vorto <em>magra</em> origine estis proponita por la signifo <em>malgrasa</em>, sed fakte pli ofte aperas en metaforaj signifoj. Eĉ se multaj el tiuj metaforaj uzoj estas anstataŭigeblaj per <em>malabunda</em>, verŝajne multaj sentas apartan nuancon ĉe uzado de <em>magra</em>, aŭ simple ŝatas uzi metaforecan esprimon.</li>
<li>La vorto <em>pigra</em> estas je tri silaboj pli mallonga ol la vortoj <em>maldiligenta</em> kaj <em>mallaborema</em>.</li>
<li>La vorto <em>dura</em> ankaŭ ofte estas uzata en metafora signifo pli simila al la signifo de <em>malmilda</em> ol al la signifo de <em>malmola</em>.</li>
<li>La signifo de la vorto <em>povra</em> – kiel jam antaŭe klarigite – tute forvagis de la signifo de <em>malriĉa</em>; kvankam ĝi tre similas al la signifo de <em>kompatinda</em>, verŝajne multaj sentas ian nuancodiferencon inter <em>povra</em> kaj <em>kompatinda</em>, kiun ReVo (laŭ kontribuo de Ĵeromo Vaŝe) provas kapti per la jena difino: &#8220;<span class="dif">Videble suferanta, senhelpa, kaj pro tio kompatinda&#8221;</span></li>
</ul>
<p>La vorto <em>stulta</em> laŭ mia lingvosento ne alportas nuancon, kiu ne jam enestas en la vorto <em>malsaĝa</em>, do mi suspektas, ke ĝia oftegeco ŝuldiĝas ĉefe al ĝia Zamenhofeco kaj frua oficialigo (en la 2a Oficiala Aldono de 1919). Sed la difino de ĝi en PV kaj ReVo (&#8220;Funde kaj nekuraceble sensprita&#8221;) montras, ke iuj provis doni al ĝi distingan nuancon.</p>
</div>
<p>Ankaŭ la relative alta nivelo de akceptiteco de <em>trista</em> laŭ mi ne estas klarigebla per la kriterioj de distinga nuanco kaj grava plikoncizeco.</p>
<div class="cl-preview-section">
<p>Mi persone estas sufiĉe radikŝparema esperantisto, do por mi la akcepto-tranĉo estas pli maldekstra ol por la plej multaj esperantistoj. Fakte krom <em>stulta</em> mi aktive uzas nur <em>pigra</em>. La vortojn <em>amara</em> kaj <em>rara </em>same kiel ĉiujn vortojn, kiuj aperas dekstre de <em>pigra</em> en la skalo bazita je TdE mi konscie evitas. La vorton <em>magra</em> mi praktike neniam uzas, sed ankaŭ ne konscie evitas. En unua malneto de ĉi tiu studo publikigita en la Telegrama grupo <em>Esperantologio </em>ankoraŭ mankis la vortoj <em>amara</em> kaj <em>rara</em>, kaj tiam mi povis bone priskribi mian lingvo-uzon dirante, ke laŭ la skalo bazita je TdE mia akcepto-tranĉo estas inter <em>pigra</em> kaj <em>dura</em>. Sed post aldono de <em>amara</em> kaj <em>rara</em> al mia esploreto, mia propra uzkutimo ne plu estas pravigebla per simpla tranĉo laŭ unu el la du skaloj. Tio igas min cerbumi, ĉu eble mi reiru al mia antaŭa kutimo de konscia evitado de <em>pigra</em>, aŭ ĉu male mi akceptu la vortojn <em>amara</em> kaj <em>rara</em> al mia aktiva vortprovizo. Eble ankaŭ aliaj esperantistoj trovos, ke komparo de ilia lingvouzo kun ĉi tiu teorio igos ilin cerbumi, ĉu iliaj kutimoj pri unuopaj mal-mal-vortoj koheras kun ilia ĝenerala sinteno al tiaj vortoj.</p>
</div>
<div class="cl-preview-section">
<p>Kompreneble eblus aldoni al la de mia pri-esplorata listo de 19 mal-mal-vortoj ankoraŭ pliajn mal-mal-vortojn, ekzemple <em>minca</em> (=<em>maldika</em>), <em>leĝera</em> (=<em>malpeza</em>), <em>obstaklo</em> (=<em>malhelpo</em>) kaj <em>hati</em> (=<em>malami</em>). Mi decidis limigi mian esploreton al adjektivaj mal-mal-vortoj por ne tro kompliki la aferon. Verŝajne eblus ankoraŭ aldoni multajn malmulte uzatajn proponojn, kiuj ĉiuj troviĝus proksime al la dekstra rando de la skalo, sed mi pensas, ke ne eblas trovi iujn mal-mal-adjektivojn, kiuj estus maldekstre de <em>lanta</em> en unu el la du skaloj. La sola ebla escepto estas <em>leĝera</em>, sed simile kiel ĉe <em>povra</em>, ĝia signifo forvagis de la origina mal-vorta signifo, kaj malsame ol ĉe <em>povra</em>, la nuna signifo de <em>leĝera</em> ne estas facile esprimebla per unuvorta esprimo, kio malebligus mezuri ĝian relativan oftecon.</p>
<h2>Bibliografio</h2>
<p>Sten Johansson (2002). Kia Esperanto en Interreto.<em> La Ondo de Esperanto № 5 </em>(91).</p>
</div>
<h2>Piednotoj</h2>
<div class="cl-preview-section"><a href="#sdfootnote1anc" name="sdfootnote1sym">1</a> La vorto <em>amara</em> estis aldonita al la artikolo je la 5a de Oktobro 2019, unu tagon post la publikigo de la unua versio de ĉi tiu artikolo sur Lingva Kritiko.</div>
<div></div>
<div class="cl-preview-section"><a href="#sdfootnote2anc" name="sdfootnote2sym">2</a> Verŝajne estus bona ideo inkluzivi ankaŭ adverbajn uzojn kaj uzojn en abstraktaj ec-substantivoj (<em>pigreco</em>, <em>tristeco</em> ktp), ĉar tiuj estas tute produktemaj derivo-metodoj ĉe adjektivaj vortobazoj. Mi iom simpligis la kalkuladon per forlaso de ili; mia espero estas, ke aldoni ilin ne tro ŝanĝus la ĉefajn rezultojn de mia esploreto.</div>
<div></div>
<div class="cl-preview-section"><a href="#sdfootnote3anc" name="sdfootnote3sym">3</a> Ĉi tiuj asertoj pri la kutimaj akcepto-tranĉoj ne estas bazitaj je scienca esploro, sed nur je miaj personaj spertoj kun la lingvouzo kaj la lingvaj juĝoj de la multaj esperantistoj, kun kiuj mi iel interagis. Krome, ankaŭ la manpleno da reagoj al malneto de ĉi tiu artikolo prezentita en la Telegrama grupo <em>Esperantologio</em> subtenas ĉi tiun aserton.</div>
</div>
<p><!--more--></p>
<p><!--more--></p>
]]></content:encoded>
					
					<wfw:commentRss>https://lingvakritiko.com/2019/10/04/skalo-de-akceptiteco-de-mal-mal-vortoj/feed/</wfw:commentRss>
			<slash:comments>1</slash:comments>
		
		
			</item>
		<item>
		<title>Ĉu tamen eblas pri-Esperanta lingvoscienco? &#8230; aŭ kiel difini kiuj estas la kompetentaj parolantoj kiuj determinas la lingvan regularon?</title>
		<link>https://lingvakritiko.com/2016/03/29/chu-tamen-eblas-pri-esperanta-lingvoscienco-au-kiel-difini-kiuj-estas-la-kompetentaj-parolantoj-kiuj-determinas-la-lingvan-regularon/</link>
					<comments>https://lingvakritiko.com/2016/03/29/chu-tamen-eblas-pri-esperanta-lingvoscienco-au-kiel-difini-kiuj-estas-la-kompetentaj-parolantoj-kiuj-determinas-la-lingvan-regularon/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Tue, 29 Mar 2016 11:38:16 +0000</pubDate>
				<category><![CDATA[Ĝenerale]]></category>
		<category><![CDATA[Gramatiko]]></category>
		<category><![CDATA[Vortaro]]></category>
		<guid isPermaLink="false">http://lingvakritiko.com/?p=664</guid>

					<description><![CDATA[En sia artikolo La neebleco de priesperanta lingvoscienco Ken Miner argumentas ke ĉar Esperanto ne havas indiĝenajn parolantojn, kiuj povus servi kiel fidinda datumfonto pri la gramatikeco kaj signifo de Esperantlingvaj frazoj, ne eblas priskriba lingvoscienco pri Esperanto. En ĉi tiu artikolo mi ekzamenas lian argumenton, atentigante pri tio ke ĝi iugrade ankaŭ koncernas la [&#8230;]]]></description>
										<content:encoded><![CDATA[<p><!-- p.sdfootnote-western { margin-left: 0.6cm; text-indent: -0.6cm; margin-bottom: 0cm; font-size: 10pt; }p.sdfootnote-cjk { margin-left: 0.6cm; text-indent: -0.6cm; margin-bottom: 0cm; font-size: 10pt; }p.sdfootnote-ctl { margin-left: 0.6cm; text-indent: -0.6cm; margin-bottom: 0cm; font-size: 10pt; }h3 { margin-top: 0.42cm; direction: ltr; color: rgb(0, 0, 0); }h3.western { font-family: "Liberation Sans","Arial",sans-serif; }h3.cjk { font-family: "Droid Sans"; }h3.ctl { font-family: "Lohit Hindi"; }h2 { margin-top: 0.42cm; direction: ltr; color: rgb(0, 0, 0); }h2.western { font-family: "Liberation Sans","Arial",sans-serif; font-size: 14pt; font-style: italic; }h2.cjk { font-family: "Droid Sans"; font-size: 14pt; font-style: italic; }h2.ctl { font-family: "Lohit Hindi"; font-size: 14pt; font-style: italic; }h1 { margin-bottom: 0.21cm; direction: ltr; color: rgb(0, 0, 0); }h1.western { font-family: "Liberation Sans","Arial",sans-serif; font-size: 16pt; }h1.cjk { font-family: "Droid Sans"; font-size: 16pt; }h1.ctl { font-family: "Lohit Hindi"; font-size: 16pt; }p { margin-bottom: 0.21cm; direction: ltr; color: rgb(0, 0, 0); }p.western {  }p.cjk {  }p.ctl {  }a.sdfootnoteanc { font-size: 57%; } --><span style="color: #000000;">En sia artikolo </span><em><span style="color: #000000;">La neebleco de priesperanta lingvoscienco</span></em><span style="color: #000000;"> Ken Miner argumentas ke ĉar Esperanto ne havas </span><span style="color: #000000;">indiĝenajn</span><span style="color: #000000;"> parolantojn, kiuj povus servi kiel fidinda datumfonto pri la gramatikeco kaj signifo de Esperantlingvaj frazoj, ne eblas priskriba lingvoscienco pri Esperanto. En ĉi tiu artikolo mi ekzamenas lian argumenton, atentigante pri tio ke ĝi iugrade ankaŭ koncernas la lingvosciencan analizon de aliaj lingvoj, kaj proponante solvon al la de li elstarigita problemo. La konkludo estas, ke pri-Esperanta lingvoscienco ja eblas, sed ke necesas relative multaj rimedoj por kolekti fidindajn datumojn pri gramatikeco kaj signifo de Esperantlingvaj frazoj.</span></p>
<p><span id="more-664"></span></p>
<p><span style="color: #000000;"> </span></p>
<h1>La argumento de Ken 			Miner</h1>
<p><span style="color: #000000;">En la festlibro por Humphrey Tonkin publikigita en 2010 aperis artikolo de Ken Miner titolita </span><span style="color: #000000;"><em>La neebleco de priesperanta lingvoscienco </em></span><span style="color: #000000;">(Miner, 2010)</span><span style="color: #000000;"><em>.</em></span><span style="color: #000000;"> La artikolo estis republikigita iom reviziite kaj kun paralela angla traduko en la planlingvoscienca revuo InKoj (Miner, 2011). </span></p>
<p><span style="color: #000000;">Komence de la artikolo, li enkondukas la terminon </span><span style="color: #000000;"><em>indiĝena parolanto</em></span><span style="color: #000000;">, por kiu li en la anglalingva versio uzas la kutiman terminon </span><span style="color: #000000;"><em>native speaker</em></span><span style="color: #000000;">, kiu kutime estas tradukita per </span><span style="color: #000000;"><em>denaska parolanto</em></span><span style="color: #000000;">. Li pravigas tiun nekutiman termin-elekton per tio, ke tiuj, kiujn oni kutime nomas denaskaj parolantoj de Esperanto (kaj por kiuj li anglalingve uzas la terminon </span><span style="color: #000000;"><em>speakers-from-birth</em></span><span style="color: #000000;">), ne kreskas en Esperantlingva ĉirkaŭaĵo, infanaĝe lernas la ĉirkaŭaĵan lingvon pli bone ol Esperanton, kaj sekve ne estas konsiderataj la plej bonaj parolantoj de Esperanto, kiuj povus servi kiel datumfonto por lingvosciencaj esploroj. Do ili ne havas la ecojn, kiujn oni kutime asocias kun la termino </span><span style="color: #000000;"><em>native speaker</em></span><span style="color: #000000;"> kaj alilingvaj egalaĵoj en la lingvoscienca diskurso. Kvankam mi ne povas plene aprobi ĉi tiun devojiĝon de la kutima terminaro, mi por ĉi tiu reago al la artikolo de Miner transprenos lian termin-elekton.</span></p>
<p>La priskriba lingvoscienco priskribas la lingvajn regulojn surbaze de la lingvaj kapabloj de indiĝenaj parolantoj. Praktike tio realigeblas en du manieroj:</p>
<ul>
<li><span style="color: #000000;">Oni 	povas studi la lingvaĵon efektive uzatan de indiĝenaj parolantoj. 	Por tio oni kolektas multajn specimenojn de ilia lingvouzo en tiel 	nomata </span><span style="color: #000000;"><em>tekstaro</em></span><span style="color: #000000;"> (ankaŭ nomata </span><span style="color: #000000;"><em>korpuso</em></span><span style="color: #000000;">) 	kaj poste studas, kiuj lingvaj fenomenoj troveblas kaj kiuj ne 	troveblas en ĉi tiu tekstaro.</span></li>
<li>Oni 	povas demandi indiĝenajn parolantojn pri la gramatikeco (do 	gramatika akceptebleco) kaj pri la signifo de unuopaj frazoj (aŭ 	plurfrazaj lingvaj specimenoj).</li>
</ul>
<p><span style="color: #000000;">La unua maniero studi la lingvon estas aplikata de la </span><span style="color: #000000;"><em>tekstara lingvoscienco</em></span><span style="color: #000000;">. Ofte, kvankam certe ne ĉiam, la tekstara lingvoscienco laboras per tekstaroj konsistantaj el profesie produktitaj tekstoj (ekzemple la anglalingva tekstaro </span><em>BLLIP 1987-89 WSJ Corpus</em><span style="color: #000000;"> kun tekstoj el la gazeto </span><span style="color: #000000;"><em>Wall Street Journal</em></span><span style="color: #000000;">, kaj la traduktekstaro </span><span style="color: #000000;"><em>Europarl Corpus </em></span><span style="color: #000000;">bazita sur aktoj de la Eŭropa Parlamento). Ĉe tiaj tekstaroj la koncepto de indiĝena parolanto ne grave rolas, ĉar la fakto ke la kolektitaj tekstoj estas profesie produktitaj kaj redaktitaj kutime jam certigas ke ili ne entenas esprimojn aŭ dirmanierojn neakcepteblajn por indiĝenaj parolantoj. Io komparebla por Esperanto estas la </span><span style="color: #000000;"><em>Tekstaro de Esperanto</em></span><span style="color: #000000;"> kompilita Bertilo Wennergren el diversĝenraj tekstoj el diversaj tempoj ekde la estiĝo de Esperanto (sed superregas tekstoj de la frua tempo antaŭ la Unua Mondmilito kaj de la cifereca tempo ekde 1990): La tekstoj de ĉi tiu tekstaro estas libroj verkitaj de aŭtoroj ĝenerale konsiderataj bonaj aŭtoroj, kaj artikoloj aperigitaj en alte respektataj gazetoj, tiel ke la lingva nivelo de la aŭtoroj kune kun la lingva redakto de la publikigistoj certigas lingvan nivelon ĝenerale konsideratan modela en Esperantujo. </span></p>
<p>Miner atentigas pri tio, ke la studado de tekstaroj ne alportas negativan evidenton, do evidenton pri tio, kio ne eblas en lingvo, kaj sekve ne povas esti elĉerpa metodo por la empiria lingvoscienco. Pro tio, la dua ĉi-supre priskribita maniero studi la lingvajn kapablojn de indiĝenaj parolantoj, do la gramatikec-demandoj al indiĝenaj parolantoj, estas ne-ellasebla. La lingvosciencistoj, kiuj faras tiajn studojn, kutime tre atentas pri la efektiva indiĝeneco de la demanditoj, ĉar aliokaze iliaj datumoj estus poluitaj. Do kiel oni faru tiajn studojn pri Esperanto?</p>
<p>Krom tio, ke Miner atentigas pri la diferenco inter indiĝenaj kaj denaskaj parolantoj, li ankaŭ mencias, ke ĉiuokaze jam estas vaste akceptite ke la Esperantaj denaskuloj ne havas la statuson de ideala reprezentanto de la lingvo uzebla por studi la lingvan regularon.</p>
<p>Ĉu oni anstataŭe demandu la elitajn Esperanto-parolantojn, ekzemple la Akademianojn? Responde al ĉi tiu propono Miner atentigas pri tio, ke pri multaj tiklaj lingvaj demandoj oni ricevas sufiĉe variajn respondojn de elitaj Esperanto-parolantoj. Tio ŝuldiĝas al la fakto, ke ili rezonas pri lingvaj demandoj per tiaj kategorioj kiel logikeco, Zamenhofeco, Fundamenteco, nacilingva influo kaj simile anstataŭ fidi sian lingvosenton. Do ili respondas al tiaj lingvaj demandoj en tute alia maniero ol farus averaĝa indiĝena parolanto de iu ajn nacia lingvo.</p>
<p>Ĉar sekve ne eblas kolekti negativan evidenton pri la lingva regularo de Esperanto, Miner konkludas ke ne eblas pri-Esperanta lingvoscienco. Li koncedas, ke tamen eblas esperantologio, ĉar tradicie la esperantologio ja funkcias per tiaj kategorioj kiel Zamenhofeco, Fundamenteco, kohereco de la lingva sistemo, ekvilibro inter diversaj nacilingvaj influoj kaj simile, kiuj tamen estas tute fremdaj al la metodaro de la moderna priskriba lingvoscienco.</p>
<p><span style="color: #000000;">Miner prezentas la jenan ekzemplon por ilustri sian argumenton: Supozu, ke ni ŝatus prezenti lingvosciencan analizon de la signifo de solaj </span><span style="color: #000000;"><em>des</em></span><span style="color: #000000;">-esprimoj, do </span><span style="color: #000000;"><em>des</em></span><span style="color: #000000;">-esprimoj sen partneraj </span><span style="color: #000000;"><em>ju</em></span><span style="color: #000000;">-esprimoj, kiel en la sekva frazo:</span></p>
<p>(1) Se Johano ne venos, des pli bone.</p>
<p><span style="color: #000000;">Li atentigas ke la klarigoj pri tiaj solaj des-esprimoj prezentitaj en la </span><span style="color: #000000;"><em>Plena Manlibro de Esperanta Gramatiko</em></span><span style="color: #000000;"> de Bertilo Wennergren (2005) ne estas kontentigaj el lingvoscienca vidpunkto, kvankam ili ja taŭgas por praktikaj celoj. Li prezentas la jenan lingvosciencan hipotezon pri la signifo de solaj </span><span style="color: #000000;"><em>des</em></span><span style="color: #000000;">-esprimoj:</span></p>
<p>Sola ‘des’-esprimo estas ekstercentra konstruo (bezonas ion alian en la kunteksto por havi signifon), signifanta, ke io en la lingva kunteksto, ni nomu ĝin X, kreas pli altan atendeblecon (sed ne certecon) de Y, ol Y havus sen X. Y estas ĉiam kvante interpretebla.</p>
<p><span style="color: #000000;">Por testi tian hipotezon, oni devas kontroli ne nur, ĉu ĝi aplikeblas al reale troveblaj uzoj de sola </span><span style="color: #000000;"><em>des</em></span><span style="color: #000000;">, sed ankaŭ, ĉu en la frazoj, al kiuj la hipotezo ne aplikeblas, ne estus akceptebla sola </span><span style="color: #000000;"><em>des</em></span><span style="color: #000000;">. Oni do devus kontroli ekzemple ke (2), kiu ne plenumas la hipotezon, estas ne-akceptebla en Esperanto, dum (3), kiu plenumas ĝin, estas akceptebla:</span></p>
<p>(2) ?  Johano havas 4 infanojn; des pli li havas 3 infanojn.</p>
<p>(3) ?  Li estis simpatia; des pli la aliaj ŝatis lin.</p>
<p><span style="color: #000000;">Miner prezentas ankoraŭ pliajn frazojn kun dubindaj uzoj de sola </span><span style="color: #000000;"><em>des</em></span><span style="color: #000000;">-esprimo. Fine li konkludas, ke  ne eblas “eltiri el lingvo, kiun ĉiuj parolas kiel fremdan lingvon, la subtilajn intuiciojn, kiuj nepras por lingvoscienca analizo”.</span></p>
<h1>La origino de la problemo</h1>
<p>En ĉi tiu sekcio mi prezentos miajn ideojn pri tio, kio estas la kaŭzo de la problemo elstarigita de Miner. Aldone mi atentigos pri tio, ke ĝi ne nur rilatas al Esperanto, sed diversgrade ankaŭ al aliaj lingvoj kaj lingvo-variaĵoj, kiujn la priskriba lingvoscienco havas aŭ povus havi kiel studobjekton.</p>
<p>Por esplori la regularon de iu lingvo (aŭ lingva variaĵo) oni devas konsulti kompetentajn parolantojn de tiu lingvo. Sed kiuj estas la kompetentaj parolantoj de difinita lingvo? Nu, kompetentaj estas tiuj, kiuj sekvas la regulojn de la lingvo en sia lingvouzo (kaj en siaj juĝoj pri gramatikeco).</p>
<p>Sed nun ni havas ciklan difinon de la lingva regularo kaj de la koncepto de kompetenta parolanto. Kutime la lingvosciencistoj evitas ĉi tiun ciklecon per tio, ke ili uzas kiel kriterion por lingva kompetenteco ion sendependan de la reguloj de la lingvo: Plej ofte, ili uzas kiel kriterion por lingva kompetenteco, ke la koncerna persono estu lerninta la lingvon denaske kaj de siaj gepatroj kaj de sia ĉirkaŭaĵo, do ke temu pri indiĝena parolanto de la lingvo. Kutime estas tute ignorata la problemo, ke estas homoj, kiuj ne havas indiĝenan lingvon.</p>
<p>Ĉi tiu solvo funkcias relative bone por lingvoj, kiuj estas grandskale uzataj de homoj, kiuj lernis la lingvon kiel ĉefan lingvon infanaĝe. Sed ja ekzistas vivantaj lingvoj, kiuj ne estas tiaj, ekzemple Esperanto. Aliaj ekzemploj de tiaj lingvoj estas la moderna hebrea de la frua 20a jarcento kaj la sangoa lingvo de la malfrua 20a jarcent<span style="color: #000000;">o. La moderna hebrea komence de la 20a jarcento jam estis vivanta lingvo, kaj jam estis evoluinta lingvan regularon, kiu principe devus esti studebla de lingvoscienco. Sed la aliro surbaze de indiĝenaj parolantoj tiutempe ankoraŭ ne estus funkciinta. La sangoa lingvo estas nun la nacia lingvo de la Centr-Afrika Respubliko. Ĝi estiĝis kiel komerca interlingvo surbaze de certa dialekto de la ngbanda lingvo. La sangoa lingva regularo certe diferencas de la ngbanda lingva regularo, kaj certe estiĝis jam antaŭ ol estis signifa kvanto de indiĝenaj parolantoj de la sangoa. Ankaŭ ĉi tie, la kutima maniero difini lingvan regularon surbaze de indiĝenaj parolantoj ne funkcias.</span></p>
<p>La kutima solvo ankaŭ malbone funkcias por studi la regulojn de neprestiĝaj lingvovariaĵoj. Se oni ekzemple volas studi la regulojn de la parola germana lingvo, oni frontas la problemon, ke demandante germanlingvanojn pri frazo kun ĉefpropozicia vortordo post <em>weil</em> (‘ĉar’), la plej multaj el ili verŝajne malakceptos ĝin. Kaj tamen ili ĉiutage uzas tian vortordon post <em>weil</em>. La problemo devenas de tio, ke cerbumante pri gramatika ĝusteco de frazoj, ili aplikas la regulojn de la norma skriblingvo, kiu en ĉi tiu detalo diferencas de la reguloj de la parola lingvo. Do lingvoscience esplori la lingvan regularon de neprestiĝaj lingvotavoloj ankaŭ alportas malfacilaĵojn pro nefidindeco de la asertoj de la lingvouzantoj, kiuj pro siaj prilingvaj asertoj aplikas aliajn regulojn ol por sia efektiva lingvouzo.</p>
<p>Krome la kutima solvo frontas aldonan problemon ĉe dialektoj aŭ sociolektoj, kies parolantaro ne estas klare apartigebla de la parolanto de norma lingvo parenca al la dialekto/sociolekto. Konsideru ekzemple la afrik-usonan sociolekton de la angla. Kiel oni povus lingvoscience esplori ĝian lingvan regularon? Eĉ se ni momente supozu ke ekzistas solvo al la problemo menciita en la antaŭa alineo, ni havas ankoraŭ la aldonan problemon, ke ni devas difini, kiu estas kompetenta uzanto de tiu sociolekto kaj kiu ne. Ni ne povas simple konsideri ĉiujn afrikdevenajn usonanojn, ĉar multaj el ili tute ne parolas tiun sociolekton. Aliaj eble foje uzas esprimojn el tiu sociolekto, sed ne kreskis en ĉirkaŭaĵo kie tiu sociolekto estas kutima, kaj sekve ne bone regas ĝin. Aliaj eble ja kreskis en tia ĉirkaŭaĵo, sed translokiĝis kiam ili komencis siajn universitatajn studojn, kaj ekde tiam ne plu estas en tia ĉirkaŭaĵo; kiam ili tamen foje uzas tiun sociolekton, ili uzas ĝin en maniero tre influita de la lingvovariaĵoj, kiujn ili nun uzas multe pli. Do por studi la lingvan regularon de la sociolekto, ni devas ignori ĉiujn ĉi homojn ne vere kompetentajn pri tiu sociolekto. Alivorte, por difini kiu estos kompetenta parolanto akceptebla por provizi al ni fidindan pozitivan kaj negativan evidenton, ni devas konsideri la kompetentecon de la parolantoj. Sed kio estas kompetenteco? Simple respondo estus: Uzanto de iu lingva variaĵo estas kompetenta, se ĝi<sup><a name="sdfootnote1anc" href="#sdfootnote1sym"><sup>1</sup></a></sup> kapablas uzi la variaĵon laŭ la lingva regularo de tiu variaĵo. Sed nun ni denove havas la probleman ciklan difinon.</p>
<h1>Rekursia fakto-trovado kiel solvo al la problemo</h1>
<p>Eblas eviti la ciklecon de la difinoj de lingva regularo kaj kompetenta parolanto en alia maniero, nome anstataŭigante la ciklan difinon per plurŝtupa rekursia difino.</p>
<p>En la unua ŝtupo de ĉi tiu plurŝtupa difino, oni formas unuan hipotezon pri la reguloj de la lingvo surbaze de la ĝenerala lingvouzo de la uzantoj de la koncerna lingvo, sen atento je ilia kompetenteco, kaj poste formas unuan hipotezon pri la lingva kompetenteco de la parolantoj surbaze de tio, kiom ilia lingvouzo similas al la hipotezita regularo. En la dua ŝtupo de la difino, oni unue formas plibonigitan hipotezon pri la reguloj de la lingvo surbaze de la lingvouzo de la kompetentaj parolantoj (do la parolantoj hipotezitaj kompetentaj en la unua ŝtupo), kaj poste formas plibonigitan hipotezon pri la lingva kompetenteco de la parolantoj surbaze de la plibonigita regularo-hipotezo . Ĉi tiun procedon eblas daŭrigi ĝis kiam la rezultoj konverĝas, do ĝis kiam ne plu estas signifa ŝanĝo de unu ŝtupo al la sekva.</p>
<p>Matematike la problemo estas simila al problemo studata sub la nomo <em>fakto-trovado</em> (angle <em>fact finding</em> aŭ <em>truth discovery</em>). Supozu ke diversaj homoj prijuĝas la veron aŭ malveron de iuj asertoj, pri kies vervaloro vi scias nenion. Por fari juĝon pri la vervaloro de la asertoj surbaze de la prijuĝoj de ĉi tiuj juĝintoj, vi povus simple kalkuli la plimultan opinion pri ĉiu unuopa aserto, kaj supozi ke verŝajne pravas la plimulto. Sed supozu ekzemple ke dum la plej multaj juĝintoj havis inter si tre similajn juĝojn, estas unu juĝinto, kiu ĝenerale juĝas malsame ol la aliaj. Tiam estas racie supozi ke tiu lasta juĝinto ne estas kompetenta. Se do estas iu aserto, ĉe kiu la plimulto dependas de ĝia juĝo, estas preferinde kalkuli la plimultan opinion de la kompetentaj juĝintoj, ignorante la opinion de la nekompetenta juĝinto.</p>
<p>Ĉi tie ni do havas situacion similan al la situacio pri la lingva kompetenteco: Ni volas prijuĝi, kiuj asertoj estas veraj surbaze de la opinio de la kompetentaj juĝintoj, kaj samtempe prijuĝi, kiu estas kompetenta surbaze de tio, kiugrade ĝia juĝoj estas konformaj kun la vero. Tio similas al la supre menciita cikla difino, laŭ kiu ni ŝatus trovi la regularon de lingvo surbaze de la lingvaj juĝoj de kompetentaj lingvo-uzantoj, kaj ŝatus samtempe prijuĝi, kiu estas lingve kompetenta surbaze de tio, kiugrade ĝiaj lingvaj juĝoj konformas kun la lingva regularo.</p>
<p>Ekzistas diversaj algoritmoj por fakto-trovado, sed ĉiuj baziĝas sur la ideo de plurŝtupa kalkulado de la verŝajna vero kaj la verŝajna kompetenteco de la juĝintoj.</p>
<p>Fakto-trovado estas aplikata por multaj celoj, interalie por ricevi fidindajn rezultojn surbaze de <em>amas-eksterigo</em> (angle <em>crowdsourcing</em>). Amas-eksterigo estas la praktiko interrete doni iujn taskojn relative facile plenumeblajn de homoj, sed ne facile aŭtomatigeblajn per komputiloj, al multaj homoj samtempe. Unu ekzemplo por tio estas la primarkado de lingvosciencaj tekstaroj, ekzemple marki kiuj vortoj en teksto estas propraj nomoj aŭ marki la gramatikan rolon de diversaj vortgrupoj. Se oni amas-eksterigas la primarkadon de tekstaro, oni petas multajn homojn samtempe tiel primarki tekstaron. Se ne ĉiuj primarkintoj primarkis iun teksteron en la sama maniero, oni tradicie simple transprenis la primarkadon de la plimulto. Sed eblas plibonigi la fidindecon de la rezulto se oni uzas taŭgan fakto-trovan algoritmon, kiu paralele kalkulas la verŝajne ĝustan primarkadon kaj la verŝajnan kompetentecon de la primarkintoj.</p>
<h1>4. La matematiko de fakto-trovado</h1>
<p>En ĉi tiu sekcio mi iom skizas kiel fakto-trovado estas traktata matematike. Ne-matematikemaj legantoj povas senprobleme transiri al la sekva sekcio.</p>
<p>La plej multaj algoritmoj por fakto-trovado baziĝas sur la ideo, ke la fidindeco-nivelo donata en ĉiu ŝtupo al ĉiu juĝinto estas reala nombro inter 0 kaj 1. Fidindeco-nivelo de 0 indikas, ke la juĝinto estas tute ne-fidinda, dum fidindeco-nivelo de 1 indikas, ke la juĝinto estas tute fidinda. Se la algoritmo baziĝas sur probablo-teoriaj principoj, fidindeco inter 0 kaj 1 povas esti interpretata kiel la probablo, ke la koncerna juĝinto ĝuste scias, ĉu aserto estas vera aŭ malvera. <em>F(j)</em> estu la fidindeco-nivelon de juĝinto <em>j</em>. La fidindeco-nivelon hipotezitan je la <em>n</em>-a ŝtupo de la algoritmo ni nomas <em>F</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(j)</em>.</p>
<p>Ĉiu aserto estas aŭ vera aŭ malvera, sed ni ne anticipe scias ĝian vervaloron. En ĉiu ŝtupo de la algoritmo, ni determinas la verŝajnecon de tio, ke ĝi estas vera, kaj tiu verŝajneco ankaŭ estas mezurata per valoro inter 0 kaj 1. La verŝajneco, kiun ni atribuas al la vereco de aserto <em>a</em> je la <em>n</em>-a ŝtupo de la algoritmo estas nomata <em>V</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(a)</em>.</p>
<p>Notu ke mi uzis la vorton <em>probablo</em> por la fidindeco de la juĝintoj, sed la vorton <em>verŝajneco</em> por la valoro atribuita al la asertoj. Tio estas grava termina distingo en la probabloteorio.<sup><a name="sdfootnote2anc" href="#sdfootnote2sym"><sup>2</sup></a></sup> La unuan mi nomas <em>probablo</em>, ĉar ĝi estas unu el la parametroj de nia modelo: Ni supozas, ke la fidindeco de ĉiu juĝanto povas esti mezurata kiel la probablo, ke ĝi faras ĝustan aserton. La duan ni nomas <em>verŝajneco</em>, ĉar ĝi ne estas probablo fiksita en la modelo. Ja por la asertoj la modelo antaŭsupozas, ke ili estas ĉiuj aŭ veraj aŭ malveraj, kio estas duuma valoro kaj ne kontinua valoro kiel ĉe probablo. La verŝajneco de aserto do ne estas identigebla kun iu probablo fiksita en la modelo, sed estas la nivelo de certeco, kiun ni havas pri tio, ke iu aserto estas vera.</p>
<p><!-- p { margin-bottom: 0.21cm; direction: ltr; color: rgb(0, 0, 0); }p.western { font-family: "Liberation Serif","Times New Roman",serif; font-size: 12pt; }p.cjk { font-family: "Droid Sans"; font-size: 12pt; }p.ctl { font-family: "Lohit Hindi"; font-size: 12pt; } -->La algoritmo devas difini iujn komencajn valorojn <em>F</em><sup><span style="font-size: x-small;"><em>0</em></span></sup><em>(j) </em>kaj/aŭ<em> V</em><sup><span style="font-size: x-small;"><em>0</em></span></sup><em>(a) </em>por ĉiu juĝanto <em>j</em> kaj ĉiu aserto <em>a</em>, kaj aldone iun metodon por kalkuli <em>F</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(j) </em>kaj<em> V</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(a)</em> surbaze de <em>F</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(j)</em> kaj <em>V</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(a) </em>por ĉiu natura nombro <em>n. </em>Unu simpla ekzemplo de tia algoritmo, kiu estas iomete simpligita versio de algoritmo origine difinita de Yin k.a. (2008), estas la jena: La komenca valoro<em> V</em><sup><span style="font-size: x-small;"><em>0</em></span></sup><em>(a)</em> estas 0.5 por ĉiu aserto <em>a </em>(por <em>F</em><sup><span style="font-size: x-small;"><em>0</em></span></sup><em>(j) </em> oni en ĉi tiu algoritmo ne bezonas komencan valoron), kaj <em>F</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(j) </em>kaj<em> V</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(a)</em> estas kalkulataj jene, kie <em>A</em> estas la aro de prijuĝataj asertoj kaj <em>J</em><span style="font-size: small;"><em> </em></span><sub><span style="font-size: x-small;"><em>a</em></span></sub> estas la aro de juĝintoj, kiuj juĝis <em>a</em> vera:</p>
<p><!-- p { margin-bottom: 0.25cm; line-height: 120%; } --><img loading="lazy" decoding="async" src="data:image/png;base64,iVBORw0KGgoAAAANSUhEUgAAAJEAAABKCAIAAAA0QyGYAAANZElEQVR4nO2cd1wT5x/HL5MAYRNBkCFLGSJLxYlC3VgHBaziqnuAIiqK2qp1FIqiOKBi0SIoqBX5oWKlFRFkiCAaBEFUhqBg2CM79zvCSiSQi4ZAYt6v/HHcPXnuyX3u+9z3ee75gAZBEJAiVqAHugFSBEaqmfgh1Uz8kGomfkg1Ez+kmokfUs3ED6lm4odUM/FDqpn4IdVM/JBqJn5INRM/pJqJH5KqGSXXb7T1sSL2NgKNQSN6FgEZdAb7PZRF4OscHyOMSNv3NUiqZjirn+OC0629HlIAgvuV3MuuWjx+Kdhacu/oj4ujKhuYANA/moEtpQUtWmZD+q6dUVNYijE2VETCqlNSNYNUG7n5+q18u1mhpdE/zjc3fLjXRv7zYEPI6c8+EHmE6N/I6KdGMEnPn4Oj9fgVQ8sj8tM+6Dlqw5JDcjUDAKT6zKCEkwU225Kf7p+9zjQ3wmUoqkchtM5MF1PSV7+rJxecW+R03mLHImbuv3c/usbf9jTGQlFWX/Ba02oC/6/jtHUq00lMbc2eDeyJJGsGgTP1vH4z327O+bIr7vPNspL8rHsEG9Z4ubdxn5Ww6tJObd2w+zIRPWap10bfvStH4aFKGJX3Anbs+PUWcv7OA/77FmnpyaAUtGbu3LZqdNHEO9UMoE2z1rI3Shrj4TRUVpPwrqwV0FSAUVbCNYOCjTD7VELQK1vvR1n7Zq83ffbXIh7BxqcKlQnepw4nXpv/dPTG/atGybXvRWtNdhqKvnfsxuWtUP5CJWaW6i/7YaQsLT+rgmCvj2srwmooq1ExgPWgROKVqeW1jLEKMASReM0gcGaeN27m284JK49yX2Ce9WC3VY9g44vCqFkjgYT09Ar6RON2ERjvIvweOPqnsBNOsLkoi2o+Sw0FNhdm08ydVdjZBK22GoeHmdug8fK19XRAT6pZBygo2O6deGWzPeWJ35xNpjnhC2A9ODhAa9pP1gL+uE9s9DFWgxQH6/779Q9Vv3/G4dmHqSVp7zUnGuAAakH6GwaSBF19OQzAaGnCKXKeiNWQ8+ee/TFlWDlqRfEHKsbs8MNr81TamyiLqa2gQ50kjLYI1nTxRdbM68bf+XbOF8ojVu9aPi3CSUnA7xvPsJI5k534mrxITQ6g5p87VOwRPl+jIzvH2R4nPmBv2R4vKuz8DovSAih3hTTYkLp7sku6x72Es9Z42ssDFpaRI/XlOo8iUUgqlQWrKd+MZtCdPGTOb2cW/v0TM+jXKQIK1ga7d7yblvmRYa9Hiv35lu2RBybYvr8CMlnortE8Ofvw8lMIH6K3dVsG01qcUY4xshsm01kWgZEBKXQof+XfbX9DmjGrbu/yLVl7K2mZ3peMn9Ea9lO0gPP38xpXVweeBLbHTlAQ5KnY/ORMeInpAdf2lIRalllE01lmIMdZhMWUxhkX5PzgH70/7UgMmaQkcALSDtQ7WuNOP7uX+MfbpwtOHIGRfiJQyI7pMYBemfGkVtnOcgj7goPNxZnvscYcYQaAdAqI5TXF1pNvQzMW6R8ft7+sLiStGs6nO+sLvAXUO94J3RK2/lqmqQz/8gAKh0ew2jVjkRsoQNcye8q7x0UM3TWcYQYFmaw8vPj/FjSjFoV6bCnZkhA7VQXehF4voDXGOWgDr0z37J0CL1ZReEUqmcnexGrbjpCpvx0Uk2cyrTYuYM+F99jJttocNxCzlaIgD08NideMVZvk6xpqEvJwnVFvoQE25sYRtedNJPDr7WSNp0+aqrbXfRjMgQJWdQi1iM7eRKjPPRnsNs979WjriVsCfOzVQ9MKIi7nOXladCT3jBYKgc9McicSrhnt7cWV6/PXxsd/p9priNHfXt4XpRWxAEZ1ynOjk+bCPztSSVe9sYEOKLVpgRuxLqZoXUzHoeXgca6irOZ6rJ6ZVDNoQLTf7aR2cNKmEb2EGEj9kHFxl8f2vAVpcrxLfB2yOkaNbymALn8tyFUko+Ew2yC5mtHLIlfMC8hukHUziOJdAqQ3N1PYacFEGx04OYXAIJRHGFe9bwVM+alBqawYZmYOs8uVVM2o+YELV8TVQ1vkpiZ+hTVGGeK/cADAB6SqxeiaVgYg1/d1ZrYCZjYacLWQVM2wxlvuV62BN0ZFYPAq/dI1ttUtN8yEf90oVWN9+HVKqmYIjIIaAc7LKDFEUjWTZKSaiR/ftmZg4yNPy2nxLk8Kj9viBroxsJFwzZg1aed+CclsRMlgsSgkkyk3fpf/mq7RGvVVeLjcagdywotalq3WV81riRJJ0oxWFu9/MlNWX+Ht9SjSzocx3yuWXfaJUD/wZ6Q+r5lhZkVsULHLL5vz74U+eN26Sgsv8gZ/IZKjWWv2QffTw67c2ahTcSY6pgYacYG1jyMf5WC8frjaWQapPuPouS1mbd0g2JASdMvcM0JbW96cFZVRSXcwEZeVxBKjWUtOSDTG47EeBmh5nUIavkoHCi2UjIKhx/GbXgY9fyU1P+RQBmYM/thBsK6O8S6poNnXRGUAmv0lSIxmzIaKJgQGhQCb8hKIypOMoYEsQsVhje70Db/bRO2cROD6ocz3NwJerYm5tEQbBamdWn59efJb8nxbGOtnBgMSo5n8mM2LGrb98FPeTHxiBcO9tpVlqIhUnxsSL3P22GbXYBkVJVkkgyY3YffvPxGyT3sFNDnfVG+b32M1lZawgNK4iMStFt/rQdlJ479LbY/PS72zWGOwJiX9pxmruSA2YNfBJ4sT7y7t/vn8PAeCuQ04QA1xDs11Zm8e8evejR32nffZ77y5y07YdvP5to5tpIKZx6UKj+6Dio4Xnk7AKg1WwQAhaUYrDPHNdg5cosMxMU2vftVoZK/W8pBrzo+v50Awt4HQYTXmhrjOjVma/XC55qBVTbBLw9tJ0LaQj0z7zKaA0bQbp/A4jHsnDM+BQG4DoYPED1ViqI4xVx60ggG8NANbXlzYfyDodGwBg2Bgooppf0kB0kil6I1ZqfZcTgJaHSn0WMxbck1WciXRO1dR1mTF/o3Wvb/X4O05oBIPjp8YYX8n99xkBcHcBsKH8ib1g84M/X55myYsemqGkLdce8gr+WJsxazo51cdO0eaNTdcNmMJVdxOAjkVba+A8QCtIMgr0yVopS6f2OjFc4BUNLQaYzNCrf2AIG4DoQP13UTcOE+BVi6KHJ4XhkHKe1kPGEwy7E5+QayR2yo1RFFITycBfHrxHGD0PML/684CBHAbCB1ycWqNwTKdr1hQJwJ4XhhKSUYJoLZwtHpH3NCb6hjyVu4zKdk+PJwEUHJm6h1q+lkdtMqUuP/FvSCVUiOvEGZ/P8MMSgV7eA6gG/tTcvAuL99L9V7ZhYE27HlaAdwGwgRkUJnMssfFOs6Wg3wWi5dmDBIxrx4wnGTQftVYH2O3HtUIDnbA83YS8AarNdl1A/QJ5NjH7TlggyI4rPUY8UtklV3Xigwut0Hzg8VaTjG8VwegpsfX3Hf+gqX3vGCUx2w/QaST5h3aOnQwJyAAb83YYQaAvzmPPdfWemZdKWbrE2G8quDyHHTCqCYWtmhM7V6RweU2wDtGN4LRQjg3P9C6S8+eFMF5hAAPzRifiC8bgHEXk9NWtt1xIOnG0n1qhH57ulDKssoQemN0OVM1uG6DdhCIQZ0yCArf/8TOQwpKSXoJMMTdpGMqAKE87dBenLwwWsPhOeiCWVtQ0ESwN1LoniqB7zb4NumpWXuY6Y3V6+wN0WpGOsI5GYfnoAtK6ZMyQNdTt7vv5XIbNCct0XG8Ws+zOuys29UJc5X435gCQG+qJeNUFDFwbxlBywuDnpqxn2bqriP7YSqAw3PQCbO+MK9e1cqE42xcbgP8tCt14BWht6Q3yM9+nhe28H7YFJj9iqDlhQKXZmDLi/BDAWHxjQAl5fBmnznr920e/3VWEm44PAedUKGnGaC7Vo/jaSaA2+DbhEszhLzlav9I6NNPJ+PyHLBhNb4m1ipbmqp0j9oEcRuIlNasHWZjj1c43fiY6KI2kI9b0U429PAcUN48eoMe5WnCMX4WxG0gQpjl1w6njBglU1qY+o7iojaQr0dFq1m354D68vyZpiWb0LEPGE7+joTuDlggt4HoaM44cUnr0Knpe+57ZrysZ9nJDuC4W8STel2eA1pVxiXvy38jgDlh0Qs1OBMQQdwGooJREhVQsizYybjCjgDcTH5DXjFUlEnHZ4j66nR6DhQcw4nPeRwXzG0gGsCGlMCbFn6xemiczBQTICznWTVj0vCBu68G2x09CKEX/3WqecN527ZbTdlsvC4Qkvya7Dl84AwcUs34ANb+dyQ4J1fDxeFE25+0qmqghZhZTpthNmAvbKSa9Q3t1YWTjN+zcxZ2pEmUZ74jbYJSC5sBM9WBapNUs75gfbp7ON7K+353XiujbaUD0Asel1AWqg6UK0OqWR9Q8s4GkJZHW3EMxhB4fQsNIDUdyvdtBmplllSzXmB+Sgr02vTbcxm3uPylnpbtg3x6ybWD/kk1AFB9cONRnTC/qQOS8Us16wUUYZrv1QJf7p0YfTf/W27+3TvIom1UO1LNxA+pZuKHVDMuZMcGPR7bj+WFwv8Btz04HnWw6bMAAAAASUVORK5CYII=" alt="" hspace="8" width="145" height="74" align="left" /></p>
<p><img loading="lazy" decoding="async" src="data:image/png;base64,iVBORw0KGgoAAAANSUhEUgAAAM0AAABTCAIAAACzshQNAAAMVElEQVR4nO2dCVxU1R7Hz519mAGGfd933FBSccvCXBLInkJauKTyTD4uREhlaqlppmmYG5pWn6emYr7IRy5hKSViqJQKQRIoIIviMDAIzHbn3jczCMzYwFxgOKN0vp/5fJyZe+69/3N+v7PdcxgZJEkCBKKPYZg6AMQ/AuQzBAyQzxAwQD5DwAD5DAED5DMEDJDPEDBAPkPAAPkMAQPkMwQMkM8QMEA+Q8AA+QwBA+QzBAyQzxAwQD5DwAD5DAED5DMEDJDPEDBAPkPAAPkMAQPkMwQMkM8QMEA+Q8AA+QwBA+QzBAyQzxAwQD5DwAD5DAED5DMEDJDPEDBAPkPAAPkMAQPkMwQMkM8QMEA+Q8AA+QwBA+QzBAyQzxAwQD5DwAD5rM8hcILGoJk6ij6BetaQz/oY2Z2s33njw+zppg6kDyDE+T/VBkwMMDOcFPlMF2Vt9qGjV0TK7p3Fcp+6IDpQX3FLbv8OPF7qjyZTQbN05/1U3BQQwjeYFPlMF7r9mNgFHrn75k1OvtACgGfs6rggjp50RN0vKSmZ9QA4xB7MTIkeYMfVezlZVRHuPLXfFjLNwplTXCEJCdafey36tAiIpqL0LW+vuzLr3OlYh/ZunGwuL2p2DrZndn4iXnernOnnY2GKUQ3GNHcbG5cwZuWFczgz6LXkVVMt9KRSlHKPq33mFL0senAnJlNlVVxaYTdCn09NTY+lATrqMG3sRIUNymCuoRbbWD6T30p9Jy9y62tuWjdU1P7Z6Btm05xFaKdUCm/cIId4dB0VDyvMqfEIdzFVS0DjcFW3xg0nZHJZWOdHpTVlHOtnjRdWjzCuNEBXHba1RWWNDDgZGqJ1W0hJ0Z7pEz4fuGK68vqPp+/FZHy/zI+l/p6QSuSP/Q+LTMdnRppf2q/7JdlQ9JdjyGgDd+G4uFVfFipdHJ/ukY3sQS3Pp+vGwYjAkQboqMO0MBeWtJDArIvapkbHZ0R9zmcJi989lM8YHrs8/p1Vrw/iq07Hq89uWbHiw+9o05LXbl493dmDTTd3npz85vwhxWNO1crrhXs3pd2W1F39uTo/8boF13/emvih/E5v21JRaukwymBWuI52dypagKO54VxroajNTk1amsrZeW3/OF63zuwT8IYamVWITlXpbYRk880Da9am7Ewvwu28/a2ZreVMyoXljPir2WEwpAHa6mBcC6KmHge2BmqTjs9oVqMTP9tw7vi0a0Pi18wf9KgtZDiPm+DEOLvpxKEEXyaQ5eeWe86JDuTKC69W2YV5mlm5LN8yCsiLUpbnzkh53d1AA0SIK+qsvA1XcRpfILsrwkeYU21wifrcfe9/cuZORdaN2ukUz+lrlE0iwGvvV40SIcYb/O/1y3/+Kr1qyrEbR8PbJnp1J2YsYdndhyIN0FGHzmaKm1QDjO74TI35oCmB4Mzly1WKMX6t5+J3Dr53PnzzRV/1R7Kp+KpswBQbOtl0K08+INKqm0N1uaiWw6eSFwafJ2pQAA/KHTvHZ+bWb+IqU4ad2ti9kPoOQiplaD3GNFKEuLDgjwbgPdanY/ZBsnxfmW+DFadCkQZoq0Nj0iVSwvAJf/vCMWycM9iXmd+Y5Gejqopk/U8f7rN+74eRrVVHVpZT6TjGmwNkRZdLcZpQdTMzdWysoMS9QY8HXn3x5P9O3hSWyw4fsXvxpUnBqhkK3vyQY6FdsQjxb1+sXJNWwTKTVZXUyJjBG7KOR1kBQOcyRVUKVRNNLeOAxrW1VnVLFFPDgcDlGL29mzJWhNKyX8uAzb+G2D4qRsXDepwXMnOyNC8JjjRAWx2MhskVPfAZ4PpNCmHvyjv3l2S6jRmQFe5ZXzL7y2ltc19O6Lb885p3oduKb3V9bZbzuJjFqtdW7dilzUDQXvSkOPvdcTMuzz57ZvdQvvyPtQMHHw70bO2uaXSaTKaJv+n8LOcJaQ/13oI+MaMuM9LSYDZNBEFgBsbH3QcX5hc0AJ+x3q01kLiXnvCRw44d4/nQpAHa6gAapiQem2XoQU+3pOk5T+fk3sPDPITp738XuvG8P8vghShCKgkGoy0zkrwNcz/DkvITNYPTlpJf7zJ9n3Fla45hTDYpVagygPHDjzWSx4wVAFQwzLAC3UXTnAHy48gRe9R1X1lfzky4YoxHdJSlAdrqAJLEKFQmPT5jOIQ96ww+zyxoXFi7dTt4K320udErpYamK7u+LAtaG9M69pRV5BbL3eZ4dzyJIZSG22NKSPI+mLboZK2+xSTMMnz36U9H983kFKPTgYKS06hHiD/I/0MMRn71c87rTiqfkcITsatt7Iz9nNGQNKBdHZIkGfQe+Uzdcw7l7Pz97Ll9t6+9/OlGJ2M+w8LoNAXeWvSK6l+viATPDLbXxEA2leRWsvza6wypkJIshnEMzg1dl5m3ziiX6hY0FpeQUPIZ9QilZZfLgP1Mf8vWgQwmeH79Ko5RqgllaYC2OiROsFmGZxx6KwJ/oKrnPLV36f43jucGsfWl6DF0Dh971J0TErFUVR0eHZDeuVSMu8e11xlVdeHyNLWp6cJrbuFHG/RejjXl+9ozEU/q+IxuxlMKu7kkb4DW5sxjhEdbT8mw8XUzzqUpSwO01SHkOI/C+qBenzEcRo53AX8GrVz1rKWRu0w630ImaS16lktoALvh+5S0Av/nRSe3rDxQyRoX6tI2ElS2SM15muj4zx+pJ48YNww4MARO9JstBBAYb51WMzqzjQk04iXboCwN0FYHl+BWFJYH9afg+k0c+5zNqpmuRl/2YVnby4pb5/aYbcT2Ha9EJS4cMnTM0i1JYbZ7c4oOHiqYsGygeiaFN0vtDKzn6qC4m7F91w+FRVnFQCT6YFF8iP+ohSvmDjDpqgBmZi9obFQAZ7YxIiSbb365fsv+jEYgvbhhSdLUN1YvGdXdZ2RdQVkaoKUOLq5juwzvqc+AIOLYhQgjxa8DzdLdtlGsAJbqIDkBi9KKF6U9OjSX3NaRjmhqYHkEd8NnTLeo5M1RqjdfGTHa3sJ2dJXUqqTT+Ky3EWK8wQs3H1a9jBigNlSlAdrqKMTNzg4UZrvQN0Rw3Xwbb0uBuwELSe4Lfb0o7NPsK0hDw/f2BF0lZNp5cwsblYD/VGwHoCgN0FKHbKlTeA2lMISH7jNMEOB3v7IFBHVpIml1lWvwAJOpo2woq5YC9byrVIQDCz2FJK0qvK/+V1R6TzWj5HQ2ijXzChTfaQHO3dsOYCKoSQO01ZHUPPDzpZI5+Bu8aNYDh9S14MCsi1srW0DwMAdTbD7D72cdSP028/jePM3HG29NiSmeNXlGfNxzbeHIyzNSPz9xdPfBB+pPTemxEfPfeHnyvKWv6pMHEwT6UpLuiYCKNEBbHVlNpWNQIJXmwARaYmau/gaKnW7t5wkllr/BcHhu8VrVa0enKVgeUQkbVa//ULoezWrQMLHEoHRPCBSkAVrqEHLWQIrNwVOR/acZjOPo9SRu3DYGNHM3V4pJkc8QMEA+Q8AA+UyHxh9jQ7dFZZ+a5dDVA1Cy6dZ/V0e+mj5+X9qmeWF2T8VDCxODfKaDRfiBa6NZrWvUyrqcPR+k5jbS2SwWnaZUmo16e3NcgPpZEcb3DBKwXKYsmIVMRhHksw6IxuupMRFpsXlZcx1pePmhpIO2a7847Kln7x3ZfOvSfde53v11gG98kM86oPGdLHHr4QPUa9Sk6NLhX35jLo8+2n7UdtJHe5YGa6wlK8spE4wItuyfv87SFyCfaSEtza5xm+SpWUahs819Zm/7drm3nhIixEW59V5veqLmjDLIZx0ohTfyOSOXaXYPY1bj49wnLv5k2NfJY7V2q8orr5ULQl1Kfnkw6JXhgr7ZZtwvQT7rQFKSXec9x611PEazjUjNYO/etCRmB9vKkkvD5Waj3/34xbwdK3M9vJroSalzDP09JEIL5DMNJC5TKisulbhFDu74jSWW6wuJu19I1EkYePBELOzg+gPIZ2rwu2lvfZqvEEatT3Dq/theXpGxeXsu19P89jdfC5Oz0l6yRh3q4yCfqWG4x+7e3sNzW/LWzdzpeuRUvFvVrmNpdT6d/37FPxnks17S/FvqMebsSx5M0PzXRaHXfDej/alrvwL5rJcoxVUPMSYdIx8WnMkXjPV7KjaawQf5rJfwhi+ZLn4zekHBZP65KnymqIUwzc9QPuEgn/USun3k3uuRmrcb3zNxLE8wyGcIGCCfIWDwfx6DUHd4ONXCAAAAAElFTkSuQmCC" alt="" hspace="8" width="205" height="83" align="left" /></p>
<p><img loading="lazy" decoding="async" src="data:image/png;base64,iVBORw0KGgoAAAANSUhEUgAAAHkAAABKCAIAAAAQdmwdAAAIH0lEQVR4nO2ce1QTVwKHJ+8H4SEqwfAUiEIAU8WuLIircrS26HEPFsUXLlKk7bZaBHahPkoVZXWBxSpWhOWstVqwtdUjvgCBPa0gKrZW11QEUQQsbICAISTkMZsHoYXEJMyO17B7v8MfM5nJvff33bmTyb2ckFEURSBAIL/sBvwfAV2DA7oGB3QNDugaHNA1OKBrcEDX4ICuwQFdgwO6Bgd0DQ7oGhzQNTiga3BA1+CArsEBXYMDugYHdA0O6Boc0DU4oGtwQNfggK7BAV2DA7oGB3QNDugaHNA1OKBrcEDX4ICuwQFdgwO6Bgd0DQ7oGhzQNTiga3BA1+CArsEBXYMDugYHdA0O7K7R/seCfg7PifL8UxRd9x9TuN52RMyVvGTwzYjZtVJ4+zbK9zBduA3hXs1Tj4Uu43T04JwRqwVUJHjg/EqImbPoLm7ttUKlizPJ0nIHm0/n7Mvdm9+4/lpT3hwmxtaNlQHB4cjwowHJkcofKi78HHWu9H0uFf+MI1yremoObHk79fgd8qtrN7/z521/CGQR1KOk/dL+5OTdZ4jLU9L3bY/00A4oSUuTPfu3ZkMwnCc3t0gQZ1uzZw5BnboiObW9uGCvbrfvnwn8ZfVxNVe3B9AsLQJDIgbHg0ay5byW8kEsvyH0fKcC0bjGO+MI18QJIYkHMspPLb/Jf2dHbODQVUXmhIVPIV/K/Or4Fh/9jUvV29I1wcvEbUxfIstB9qRb8RtbjOOHOsl31qtKbzuLx8Xo+i1LJGupe+y5/k1fxuC9G22Tgz3pmhdxz2hw3DZwiS9ysba2TR7K1dWjaP7sw8qF+771+VW1g92ddJb5ZqjLZ9l0i+SIB0bXdP/E01ewvXUY84lQccMNmf+SiSRUfL9+0H/pBO0HHe4ZDY6TnYPDOEh+2Z2+JO5E9XhDe67sznf88PIc1q/PUvQ/o4+42FS9t/6etqOkhcqUtTU+lVF4GdWnlk1AEBKD0t0mVw80C9o8GpXoZuHOpJSDglVXHx0NYcoEh+Ojtx5vmb91A7OquPR7of2smPSUoIclRV9cuPWUxF19pOxYjKehHPOJZI9qWp1DveiITFDbpCAK1eKYFPwzGvYFg7v4Fdqh+vIHA5ETmYjs3uFdjeuKlrNHPtOopP2IA0G/h/Z+lxq2onbdpYt5M1mD/0oPmPG5r6duvBJJRJlMpdkSV0ZzwkueGW0FadG5rrKl9qNeJTrMjktZnZ+3U7dL80vY+8eiz5Mo/PhPP8rIbyyKnrvlo6/nXT5QvuuY8Ms1s2M/LkhdtWeG4X3dbCJ6UPadSu1WUHbD/f8io2mMXPfaMXehpu5nRbCH8JudZ4L2VE6jjjoHVarIZH07BuozYg4Qku4kztR88Egarz2h+Mx21WUmUGioVI6qN1gLi/vQYvMtMgOBzvb2ZNvZIPzIaP/E2yxvX3dHG8RhcaQvMflJj0LdJdgSGYIho+kCjbgms4PncZCjZXf74jqzcpGt34TYmixEfP1Q0SO/9Cgv/cdMw6Dbeq9fHtdUSgv6fOwQiCQCguqLVl9bCIoixn+TbayJDMElo7H7uXrMzaQf/P5Sef7Dm7/P2TPFyEMAgUSUK3TB5O3Xrnc7zJ7hpC0KFTfWtVK5+i5HULkUpZLHmAx3LEhkCO4ZjX52sgLUY+78kfcKEk7V+Rl9riXRWQSVrh2qgV4pMvwjf9Lmqw0K97eGu1zd4Qwb7cUgrlrjtvALkdFWUJeUdl6MGH2/xhHziQzBkNE0Rl2T2XN+54L85Je2bZ698e4isexkA0rtJtUlaDpNVPq3krvTFnSf3Z9W2EoNC3LR3w6VEqmtjbYS1oKTPehJy2LijvlEhmDIaKYRRl9lcBfNnT9x2yrX5w02qqOTrEGu3SRMisj9ZOWyxDj+zND39icFTzpSI/js+N3w9wM0z0CKfulkU1M3o1F/R8/+S0mTqlOWm1nw5tSOshMPVP/uy80oJKesc6rIO9Wk6nqWl3OaHe9alX3ygapbdDjnNGeTe3XWiQaVSFhQUO23eb6TkVabTQQg43O6wyGiuCrCxNuI9u6T+nrliL2mCvr0TSUNm0qGDsWg2b+cpxKLqB68MbhWf0dPy1f/6fdXbNw+vI1EZVZEZep3fLIr4odr8s4qi8syWbC5RIbgnhHr3BPDzafvoRRxN1PFQIfQZyqoGSS8wTsjVtcEh+ncjlYJ4meyEml7myvPH+tkxssG74yYZ5aJjgH8LokCYZooQSlBeLPY43TyGsE9I3YRBKbrNDMjh+TI9cRcvjWAb8bxe9GNP8aba1RyrzDtxJS0XUstX+uxFsabawKFxeooWrkELa/OCHUwXFBVSvvlFBu6VfaDNbo2XP3zUbXV1wpECs3sEuoYnRrx7gevrXC+XrqZx0BkzWcPHavvpfFWRlEPxnyCLIv0pTmGx6+dMdb5pReONbo2XP3z6qpI3/inG5KhE1CZEOl/mvXprdiDIfK6ctqaHbvYvVWpr68VbKytTPAg9XxXWNvhv9ja7jLW6Npw9Y/ktqG0eYPuKNr/Y84bc3fTMsv+GmqLKNulTGc7EkIgDDxqc1v9uqsmEN3RTqqZyYCuzWF89U9/sLc68Y2d4sQr59711azAkpwC2Be/PNMiObtX/PZW4tnz99eFKiorFIEJ5hcDQGOFro2v/g1BsA/9+PwNegDPbuhuTOYsio1q/ekh/3LCVHu049t/5BfRFmxcMw3Tvzi8WKzQtfHVv2GoU/i8ka8QbVx5gbpNdthbqWEvuoFYsULX/7P8BzW74hB1pRenAAAAAElFTkSuQmCC" alt="" hspace="8" width="121" height="74" align="left" /></p>
<p>La tria formulo indikas, ke por ekscii la finan verŝajnecon <em>V(a)</em> de aserto <em>a</em>, oni devas kalkuli la limvaloron, al kiuj konverĝas la valoroj <em>V</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(a)</em>. Kompreneble eblas pruvi, ke tiuj valoroj ĉiam konverĝas.</p>
<p>Ĉi tiu algoritmo de Yin k.a. ja baziĝas sur probabloteoriaj ideoj, sed fakte ne tute rigore aplikas la probabloteoriajn metodojn por kalkuli verŝajnecon de la asertoj surbaze de la ĉi-supre priskribita probabloteoria modelo. Se oni faras tiel, oni havas iom pli malsimplan algoritmon, kiu estis priskribita de Wang k.a. (2014).</p>
<p>Unu el la novaj evoluoj en la pristudado de fakto-trovado estas, ke oni celas per logikaj metodoj sistemece prijuĝi, kiu el la diversaj proponitaj algoritmoj estas preferinda surbaze de difinitaj racieco-kriterioj (Kruger k.a., 2014). Ankoraŭ ne estas kunigitaj la novaj probabloteoriaj ideoj de Wang k.a. (2014) kaj la novaj logikaj ideoj de Kruger k.a. (2014), sed tio certe estos la sekva evoluo en la studado de la matematiko de fakto-trovado.</p>
<h1>Apliko de fakto-trovado al 			lingvosciencaj studoj</h1>
<p>Uzante la metodojn de fakto-trovado, oni povas fari lingvosciencajn studojn sen havi kriterion, kiu ebligas anticipe klasigi lingvo-uzantojn kiel kompetentajn, kiel ekzemple la kriterio esti indiĝena parolanto de lingvo. Anstataŭe, oni kolektas datumojn pri la lingvouzo kaj gramatikaj juĝoj de lingvouzantoj sendepende de ilia kompetenteco, kaj poste uzas fakto-trovadon por paralele konkludi, kiuj datumoj estas fidindaj kaj kiuj lingvouzantoj estas kompetentaj.</p>
<p>La sola problemo kun ĉi tiu aliro estas, ke ne sufiĉas simple demandi kelkajn lingvouzantojn pri iliaj juĝoj pri la gramatikeco kaj signifo de kelkaj frazoj, sed necesas demandi relative multajn lingvouzantojn pri iliaj juĝoj pri relative multaj frazoj. La granda kvanto de lingvaj juĝoj faritaj de ĉiu lingvouzanto paroprenanta en la studo certigas ke la mezuroj de kompetenteco de la lingvouzantoj kalkulitaj per la fakto-trovado estas fidindaj. Kaj la granda kvanto de lingvouzantoj partoprenantaj la studon certigas, ke la verŝajnecoj atribuitaj de la fakto-trova algoritmo al la gramatikeco de la studataj frazoj aŭ al iliaj eblaj signifoj estas fidindaj.</p>
<p>Por fari rigoran lingvosciencan studon pri Esperanto surbaze de ĉi tiuj ideoj, oni do bezonas relative multajn rimedojn, pro kio estus bone se tia studo estus farita en kunordigita maniero fare de pluraj esperantologoj kaj Esperantaj lingvosciencistoj. Unue necesus kolekti liston de lingvosciencaj demandoj pri Esperanto, pri kiuj oni volas havi datumojn por priskriba lingvoscienca analizo. Poste oni devus fari liston da frazoj, kies gramatikecon aŭ signifon la demandotaj Esperanto-parolantoj devos prijuĝi. Tiu listo devus enhavi almenaŭ unu frazon (prefere plurajn) por ĉiu pristudata lingvoscienca demando.</p>
<p>Aldone la listo povus enhavi kelkajn frazojn, kies (ne-)gramatikeco aŭ signifo ne estas pridubata, sed kiuj povus helpi pli bone juĝi la kompetentecon de la demandotaj Esperanto-parolantoj. Krome oni per tiuj aldonaj frazoj povus testi, ĉu la metodo donas la atendatajn rezultojn ĉe ne-pridubataj detaloj de la Esperanta gramatiko kaj vortprovizo. Mi hipotezas, ke ĝi ja donas la atendatajn rezultojn ĉe ĉiuj detaloj, pri kiuj regas plena konsento inter esperantologoj. Se tia studo havus rezulton kontraŭan al ĉi tiu hipotezo, tio ja estus tre interesa rezulto, kiu neprigus ian teorian klarigon.</p>
<p>Fine oni devus peti relative multajn Esperanto-parolantojn partopreni tiun studon per siaj juĝoj pri la gramatikeco kaj signifo de ĉiuj frazoj kolektitaj por la studo. Se oni ebligas al Esperanto-parolantoj interrete partopreni tiun studon, oni devus igi tre klare, ke ili estas petataj respondi nur surbaze de ilia lingva kapablo, sen rigardi en vortaroj aŭ gramatikoj. Aliokaze ili simple reproduktus la lingvajn juĝojn de tiuj referencverkoj, tiel ke la studo ne studus la efektivan lingvosenton de la Esperanto-parolantoj, sed nur ian kombinon de ilia lingvosento kaj la rekomendoj de tiaj referencverkoj.</p>
<p>Al la demandoj pri gramatikeco aŭ signifo de diversaj frazoj oni eble volas permesi ne nur duumajn respondojn (ekzemple “gramatike ĝusta” / “gramatike erara”, aŭ “havas signifon A” / “havas signifon B”), sed pli da alternativoj (ekzemple “gramatike kaj stile bona” / “gramatika ĝusta sed stile malbona” / “gramatike erara”, aŭ “havas signifon A” / “havas signifon B” / “havas signifon C”). La fakto-trovado kiel priskribita en la antaŭa sekcio estas aplikebla nur al duumaj respondoj, ĉar la vervaloro de la asertoj estas duuma. Sed fakte ekzistas ankaŭ fakto-trovaj algoritmoj aplikeblaj en situacioj, kiam estas pli ol du alternativoj: la tri cititaj artikoloj de Yin k.a. (2008), Wang k.a. (2014) kaj Kruger k.a. (2014) fakte ĉiuj difinas fakto-trovajn algoritmojn aplikeblaj al situacioj, en kiuj estas pli ol du alternativoj (mia simpligo en la prezento de la algoritmo de Yin k.a. konsistis ĝuste en tio, ke mi limigis ĝin al la duuma kazo).</p>
<h1>Konkludo</h1>
<p>Ken Miner atentigis pri grava problemo de pri-Esperanta lingvoscienco, nome ke pro la manko de indiĝenaj parolantoj de Esperanto ne eblas fari lingvosciencajn studojn por Esperanto en la maniero, kiu estas nuntempe kutima en la priskriba lingvoscienco, nome per tio, ke oni petas al indiĝenaj parolantoj de la lingvo juĝi la gramatikecon kaj signifojn de diversaj frazoj. Kiel mi klarigis en ĉi tiu artikolo, la problemo iugrade ankaŭ aperas ĉe studado de aliaj lingvoj.</p>
<p>La problemo venas de tio, ke la teorie dezirata difino-paro por difini la lingvan regularon kaj la lingvan kompetentecon estas cikla: La difino de la unua dependas de la dua, kaj la difino de la dua dependas de la unua. Kutime lingvosciencistoj evitas ĉi tiun problemon per tio, ke ili alprenas eksterlingvan kriterion por lingva kompetenteco, nome la indiĝenecon de la demandata lingvo-uzanto. Sed tiu solvo ne estas aplikebla al Esperanto.</p>
<p>Mi proponas solvi la problemon anstataŭigante la ciklan difinon per plurŝtupa rekursia difino. Tion eblas precizigi per la metodoj de la <em>fakto-trovado</em>, matematika metodo jam aplikata por diversaj aliaj problemoj, ĉe kiuj necesas surbaze de la juĝoj de iuj homoj samtempe determini la faktojn kaj la fidindecon de la juĝintoj.</p>
<p>La de mi proponita solvo ebligas lingvosciencajn studojn pri Esperanto. Sed por ke la solvo bone funkciu, la studoj devas esti grandaj. Pro tio estus bona ideo se pluraj esperantologoj kaj Esperantaj lingvosciencistoj kunordigus unu tian studon, en kiu oni studas multajn lingvosciencajn demandojn samtempe.</p>
<h1>Bibliografio</h1>
<p>Kruger, J., Endriss, U., Fernandez, R., &amp; Qing, C (2014).  Axiomatic Analysis of Aggregation Methods for Collective Annotation. <em> Proceedings of the 2014 International Conference on Autonomous Agents and Multi-agent Systems</em> (p. 1185– 1192).</p>
<p>Miner, K. (2010). La neebleco de priesperanta lingvoscienco. <em>La arto labori kune – Festlibro por Humphrey Tonkin.</em> (p. 239–270).</p>
<p>Miner, K. (2011). The impossibility of an Esperanto linguistics / La neebleco de priesperanta lingvoscienco. <em>InKoj. Philosophy &amp; Artificial Languages 2</em>(1) (p. 26–51).</p>
<p>Wang, D., Kaplan, L., &amp; Abdelzaher, T. F. (2014).  Maximum Likelihood Analysis of Conflicting Observations in Social Sensing. <em>ACM Transactions on Sensor Networks</em>.</p>
<p>Wennergren, B. (2005). <em>Plena Manlibro de Esperanta Gramatiko.</em> Esperanto-Ligo por Norda Ameriko.</p>
<p>Yin, X., Yu, P. S., &amp; Jiawei H. (2008). Truth Discovery with Multiple Conﬂicting Information Providers on the Web. <em>IEEE Transactions on Knowledge and Data Engineering, 20</em>(6)<em> </em><br />
(p. 796–808).</p>
<div id="sdfootnote1">
<p><a name="sdfootnote1sym" href="#sdfootnote1anc">1</a><span style="color: #000000;">Mi 	uzas la pronomon </span><span style="color: #000000;"><em>ĝi</em></span><span style="color: #000000;"> kiel sekse neŭtralan pronomon por paroli pri persono, konforme kun 	la Lingva Respondo </span><span style="color: #000000;"><em>Pri 	pronomo por «homo»</em></span><span style="color: #000000;"> de Zamenhof (La Revuo, 1901, Aŭgusto), en kiu li diris interalie: 	“Kiam ni parolas pri homo, ne montrante la sekson, tiam estus 	regule uzi la pronomon </span><span style="color: #000000;"><em>«ĝi»</em></span><span style="color: #000000;"> (kiel ni faras ekzemple kun la vorto </span><span style="color: #000000;"><em>«infano»</em></span><span style="color: #000000;">), 	kaj se vi tiel agos, vi estos gramatike tute prava.” Pli da 	informoj pri la temo troveblas en mia artikolo </span><a href="http://lingvakritiko.com/2014/10/16/esperanto-kaj-sekso"><span style="color: #000000;"><em>Esperanto 	kaj sekso</em></span></a><span style="color: #000000;">.</span></p>
</div>
<div id="sdfootnote2">
<p><a name="sdfootnote2sym" href="#sdfootnote2anc">2</a>En 	la angla lingvo la koncernaj terminoj estas <em>probability</em> kaj <em>likelihood</em>, 	en la hispana <em>probabilidad</em> kaj <em>verosimilitud</em>.</p>
</div>
]]></content:encoded>
					
					<wfw:commentRss>https://lingvakritiko.com/2016/03/29/chu-tamen-eblas-pri-esperanta-lingvoscienco-au-kiel-difini-kiuj-estas-la-kompetentaj-parolantoj-kiuj-determinas-la-lingvan-regularon/feed/</wfw:commentRss>
			<slash:comments>26</slash:comments>
		
		
			</item>
		<item>
		<title>La kazo de kazo</title>
		<link>https://lingvakritiko.com/2016/01/14/la-kazo-de-kazo/</link>
					<comments>https://lingvakritiko.com/2016/01/14/la-kazo-de-kazo/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Thu, 14 Jan 2016 13:48:52 +0000</pubDate>
				<category><![CDATA[Fundamento]]></category>
		<category><![CDATA[Semantiko]]></category>
		<category><![CDATA[Vortaro]]></category>
		<category><![CDATA[Vortprovizo]]></category>
		<guid isPermaLink="false">http://lingvakritiko.com/?p=643</guid>

					<description><![CDATA[En 2014 la Akademio de Esperanto intense studis kaj pridiskutis la signifokampojn de la vortoj kazo kaj okazo. Ja multaj Esperantistoj havas dubojn pri tio, kio estas la senco-distingo inter la du vortoj, kaj ĉu entute estas rekomendinde uzi la vorton kazo en negramatika senco. La Akademio elverkis rekomendon pri la temo, kiun subtenis klara [&#8230;]]]></description>
										<content:encoded><![CDATA[<p><!-- p.teksta-korpa-krommarĝeno { margin-left: 0.5cm; }p.sdfootnote { margin-left: 0.6cm; text-indent: -0.6cm; margin-bottom: 0cm; font-size: 10pt; line-height: 100%; }h2.western { font-family: "Liberation Sans",sans-serif; font-size: 16pt; }h2.cjk { font-family: "Droid Sans Fallback"; font-size: 16pt; }h2.ctl { font-family: "FreeSans"; font-size: 16pt; }h1 { margin-bottom: 0.21cm; }h1.western { font-family: "Liberation Sans",sans-serif; font-size: 18pt; }h1.cjk { font-family: "Droid Sans Fallback"; font-size: 18pt; }h1.ctl { font-family: "FreeSans"; font-size: 18pt; }p { margin-bottom: 0.25cm; line-height: 120%; }a:link {  }a.sdfootnoteanc { font-size: 57%; } --></p>
<p>En 2014 la Akademio de Esperanto intense studis kaj pridiskutis la signifokampojn de la vortoj <em>kazo</em> kaj <em>okazo</em>. Ja multaj Esperantistoj havas dubojn pri tio, kio estas la senco-distingo inter la du vortoj, kaj ĉu entute estas rekomendinde uzi la vorton <em>kazo</em> en negramatika senco. La Akademio elverkis rekomendon pri la temo, kiun subtenis klara plimulto de la aktivaj Akademianoj, sed kiu ne atingis la du-trionan plimulton de ĉiuj Akademianoj, kiu estus bezonata por ĝia oficialigo. Ĉar la proponita rekomendo tamen povus esti interesa por ne-Akademianoj kaj estas bona bazo por estontaj diskutoj pri ĉi tiu lingva demando, mi ĉi-artikole klarigas ĝin kaj la motivojn por ĝi. Samtempe la artikolo estas reago al la artikolo <em>Okazo kaj kazo</em> de Akademiano Sergio Pokrovskij.<br />
<span id="more-643"></span></p>
<h2>La origino de la problemo</h2>
<p>En la Zamenhofa lingvouzo, <em>kazo</em> havis nur gramatikan signifon. Tiun signifon la ne-oficialigita Akademia difinopropono difinis jene: “En multaj lingvoj, kategorio en la deklinacio de substantivoj, pronomoj aŭ aliaj vortoj, kies ĉefa funkcio estas montri la sintaksan rolon de la koncerna vorto”. Jen uz-ekzemploj de la gramatika signifo de <em>kazo</em>:</p>
<ul>
<li>“La malnovgreka havis kvin kazojn.”</li>
<li>“En la germana la nominativo estas la sola kazo, kiu neniam estas 	uzata post prepozicio.”</li>
</ul>
<p>La tradukoj de <em>kazo</em> en la Fundamento de Esperanto estas france <em>cas</em>, angle <em>case</em>, germane <em>Kasus</em>, ruse <em>падежъ</em>, kaj pole <em>przypadek</em>. Dum la germana kaj rusa tradukoj klare indikas la gramatikan signifon, la franca kaj angla tradukoj havas multe pli vastajn signifo-kampojn, kiuj kovras interalie signifojn, kiujn Zamenhof esprimis per <em>okazo</em>, <em>afero</em> kaj <em>juĝafero</em>. Verŝajne interalie pro la vastaj signifoj de ĉi tiuj franca kaj angla tradukoj, baldaŭ ekaperis negramatikaj uzoj de <em>kazo</em>.</p>
<p>La Akademiaj Korektoj de la Lingva Komitato de 1922/1923 aldonis la precizigon “(gram.)” al la franca kaj angla tradukoj, kaj per tio klarigis, ke la signifo intencita en la Fundamento estas nur gramatika. Malgraŭ tio, la Plena Vortaro<a name="sdfootnote1anc" href="#sdfootnote1sym"><sup>1</sup></a> de 1930 benis la negramatikan uzadon de <em>kazo</em>, aldonante al la gramatika signifo jenan duan signifon: “Difinita aparta okazo: <em>en tiu kazo mi prenas pluvombrelon;</em> <em>la leĝo ne antaŭvidis tiun kazon.</em>”</p>
<p>La difino ne estas tre helpa por precize kompreni la limojn de la signifokampo intencita por ĉi tiu dua signifo de <em>kazo</em>, kaj la du uz-ekzemploj ankaŭ ne multe pliklarigas la aferon. Ĉar la signifokampoj de la franca <em> cas</em>, angla <em> case</em> kaj germana <em> Fall</em> ne estas plene identaj, diverslandaj Esperantistoj komencis uzi la vorton kun iomete malsamaj komprenoj de la negramatika signifo, dum aliaj plusekvis la Zamenhofan modelon konfirmitan en la Akademiaj Korektoj, laŭ kiu <em> kazo</em> havas nur gramatikan signifon.</p>
<p>La Plena Ilustrita Vortaro de 1970 limigis la negramatikan signifokampon de <em>kazo</em> al kelkaj fakaj signifoj, kaj tiun limigon senŝanĝe transprenis la nov-eldonoj de PIV de 2002 kaj 2005:</p>
<blockquote><p><strong>1</strong> Λ [la neproblema gramatika signifo]</p>
<p><strong>2</strong> <img src="https://s.w.org/images/core/emoji/14.0.0/72x72/2696.png" alt="⚖" class="wp-smiley" style="height: 1em; max-height: 1em;" /> Difinita, aparte studinda okazaĵo: <em>la leĝo ne antaŭvidis tiun kazon</em>; <em>difini jurajn sankciojn en konkretaj individuaj kazoj</em>. ☞ kazuo.</p>
<p><strong>3</strong> <img src="https://s.w.org/images/core/emoji/14.0.0/72x72/2695.png" alt="⚕" class="wp-smiley" style="height: 1em; max-height: 1em;" /> Manifestiĝo de malsano, konsiderata ĉe difinita individuo: <em>ne ekzistas du identaj kazoj</em>; <em>tio estas kuranta kazo de gripo</em>; <em>benigna, maligna kazo</em>.</p>
<p><strong>militkazo</strong> <img src="https://s.w.org/images/core/emoji/14.0.0/72x72/2696.png" alt="⚖" class="wp-smiley" style="height: 1em; max-height: 1em;" /> Ago, kiu per si mem povas pravigi militproklamon (<em>casus belli</em>).</p></blockquote>
<p>Malgraŭ tiu limigo, <em>kazo</em> estis pluuzata en nefakaj kuntekstoj kun negramatika signifo. Interalie, la vorto <em>ĉiukaze</em> iĝis populara anstataŭigo por la tradicia <em>ĉiuokaze</em>.</p>
<p>En 2007, dum traktado de alia lingva demando en la Akademio de Esperanto, evidentiĝis ke diversaj Akademianoj havas malsamajn opiniojn pri la uzindeco de <em>kazo</em> en negramatika signifo. Ĉar la Akademio estis tiam trookupita pri aliaj taskoj, oni prokrastis la traktadon de ĉi tiu problemo. En Januaro 2014 mi kiel direktoro de la Sekcio pri Ĝenerala Vortaro de la Akademio igis tiun sekcion okupiĝi pri tiu nesolvita problemo.</p>
<h2>La Akademia difinopropono</h2>
<p>La Sekcio studis la problemon surbaze de la Fundamento de Esperanto, la Akademiaj Korektoj, la ĝenerala lingvouzo kaj la rekomendoj de vaste uzataj vortaroj, kaj pridiskutis diversajn eblajn manierojn kontribui al la solvado de la problemo per Akademia rekomendo kaj eventuala oficialigo de nova signifo de <em>kazo</em>. Dum tiu sekcia laboro, baldaŭ evidentiĝis ke la plejmulto konsideras almenaŭ kelkajn negramatikajn uzojn de <em>kazo</em> rekomendindaj kaj oficialigindaj, sed opiniis la difinojn en PV kaj PIV netaŭgaj: La difino en PV estis tro malklara, kaj ne bone klarigis la de multaj Akademianoj sentatan diferencon inter <em>okazo</em> kaj <em>kazo</em>, dum la PIV-an limigon de la negramatika <em>kazo</em> al la medicina kaj jura faklingvoj la plej multaj Akademianoj ne subtenis, ĉar ni ja trovis negramatikajn, nemedicinajn kaj nejurajn uzojn de <em>kazo</em>, kiujn la plejmulto opiniis akceptindaj.</p>
<p>Dum kelkaj sekcianoj tute kontraŭis ajnan oficialigon de negramatika signifo de <em>kazo</em>, la plejmulto de la Sekcio penis ellabori difinojn de <em>kazo</em> kaj <em>okazo</em>, kiuj unuflanke agnoskas vaste akceptatajn negramatikajn uzojn de <em>kazo</em> kaj aliflanke bone klarigas la limojn de la signifokampo de <em>kazo</em> kaj prezentas ĝiajn rilatojn al la signifokampo de <em>okazo</em>. Jen la fina versio de la tiel ellaborita difinopropono:</p>
<blockquote><p><strong>okaz/i</strong><br />
Estiĝi, fariĝi en iu loko aŭ momento: <em>la edziĝo okazis antaŭ tri tagoj</em>;<em> se okazos io malbona al li, tuj sciigu min</em><br />
<strong>okaz/o<br />
1.</strong> Io, kio okazas; okazaĵo: <em>stranga okazo trafis min</em>;<em> la okazo konfirmis la suspekton; tiu festo estis por mi tre speciala okazo</em><strong><br />
2. </strong>Favora, helpa cirkonstanco, ebliganta fari ion: <em>tiaspecan okazon mi ne volas preterlasi</em>;<em> li atendas, ke la okazo venu al lia nazo</em>;<em> okazo kreas ŝteliston; li havis la okazon vidi Hispanujon</em><strong><br />
3. a) </strong>Aparte konsiderata situacio:  <em>forlasi iun sufikson ni povas nur en tiaj okazoj, se la neceseco de la sufikso estas iom duba</em>;<em> en plej bona okazo ni povos alveni nur post noktomezo</em>;<em> en okazo de bezono ni scias, kie vin trovi</em>;<em> en la okazo, se vi bezonos vortaron, vi trovos ĝin sur la breto</em>;<em> en okazo de efektiva milito la malamiko povus ataki vin de tiu flanko;  kutime oni devas ĉe la importado de varoj plenigi formularon A21, sed en  ĉi tiu speciala okazo vi devas anstataŭe plenigi formularon A27</em><strong><br />
b)</strong> Pritraktata afero, formale distingata de aliaj pritraktataj aferoj; kazo <strong>2.a)</strong>: <em>oni  faris enketon pri ŝatateco de poeziaĵoj verkitaj en la franca, sed en  la okazo de Esperanto, kies plej elstaraj poeziaĵoj estas malmulte  konataj, tia enketo ne estas farebla</em>;<em> la Universala Vortaro  principe ne estis verkita kun la intenco montri la signifo-kategoriojn  de radikoj, kaj tial en pluraj okazoj oni devas esplori la Zamenhofan  lingvouzon kaj la lingvouzon de bonaj aŭtoroj por konstati la  kategoriecon</em>;<em> tiuj klarigoj povas esti aplikataj al la speciala okazo de akuzativo<strong><br />
</strong></em><strong>4.</strong> (medicine) Manifestiĝo de malsano, konsiderata ĉe difinita individuo: <em>la lasta okazo de endemia variolo en la mondo estis registrita en Oktobro 1977</em><strong><br />
okaz/aĵ/o<br />
</strong>Io, kio okazas; okazo <strong>1</strong>: <em>li estis serĉata ŝtatkrimulo pro la revoluciaj okazaĵoj en Munkeno</em>;<em> tiu okazaĵo preskaŭ fiaskigis la kongreson</em><strong><br />
ĉiu/okaz/e</strong><br />
En ĉiu okazo <strong>3</strong>.¹</p>
<p><strong>kaz/o</strong><strong><br />
1.</strong> (gramatike) En multaj lingvoj, kategorio en la deklinacio de  substantivoj, pronomoj aŭ aliaj vortoj, kies ĉefa funkcio estas montri  la sintaksan rolon de la koncerna vorto: <em>la malnovgreka havis kvin kazojn</em>;<em> en la germana la nominativo estas la sola kazo, kiu neniam estas uzata post prepozicio</em><strong><br />
2.</strong> Rilate al profesio, en kiu oni pritraktas klare distingatajn  unuopajn laboraĵojn, kiuj konsistas el ekzamenado de apartaj situacioj  aŭ okazaĵaroj, unu el tiuj laboraĵoj aŭ de ĝi pritraktata situacio aŭ  okazaĵaro: <em>la finan decidon pri ĉi tiu kazo nun faros la Supera Kortumo</em>;<em> en nia malsanulejo dum la pasinta jaro estis 19 kazoj de ĥolero</em>;<em> la estrino de la urba oficejo de sociala asekuro revizias dekojn da kazoj ĉiutage</em>;<em> ĝi estis unu el la plej facilaj kazoj, antaŭ kiuj la detektivo sin trovis</em><strong><br />
a)</strong> (figure) Pritraktata afero, formale distingata de aliaj pritraktataj aferoj; okazo <strong>3.b)</strong>: <em>en la kazo de Kubo fiaskis la embargo-politiko de Usono</em>;<em> la esperantigo baziĝas sur la prononco en la kazo de &#8220;Ŝekspiro&#8221; kaj  &#8220;Budapeŝto&#8221; kaj sur la skribo en la kazo de &#8220;Freŭdo&#8221; kaj &#8220;Londono&#8221;</em>;<em> kvadrato estas speciala kazo de rombo</em>;<em> ĉi tiu verko estas limkazo inter novelo kaj romano</em><strong><br />
b)</strong> (figure, precipe matematike/logike) Unu el aro de eblaj situacioj, kiujn oni formale distingas por aparta konsiderado:<em> por pruvi ĉi tiun teoremon, ni aparte konsideru la kazon x≥0 kaj la kazon x&lt;0</em>;<em> ni pruvos ĉi tiun teoremon per analizo de kazoj</em>;<em> Pierre de Fermat mem pruvis unu specialan kazon de la fama teoremo nomata laŭ li, nome la kazon n=4</em><strong><br />
c)</strong> (ne rekomendata) Aparte konsiderata situacio; okazo <strong>3.a)</strong>:²<em> oni faru tion nur en kazo de vera bezono</em>;<em> en kazo de nuligo de UK pro milito aŭ tertremo, la alternativo estas Roterdamo</em>;<em> ŝi en multaj kazoj simpatias al liaj opinioj</em><strong><br />
ĉiu/kaz/e</strong><br />
En ĉiu kazo <strong>2</strong>.³<strong><br />
Rimarko A: </strong>Oni ne diru <em>tio estas la kazo</em> en la senco de ‘tio estas vera’ aŭ ‘tiel estas’.<strong><br />
Rimarko B: </strong>La uzo de <em>militkazo</em> en la senco de ‘ago, kiu per si mem povas kaŭzi militproklamon’ estas evitinda. Oni povas anstataŭe uzi <em>militpraviga okazo</em> aŭ <em>militpreteksta okazo</em>, aŭ simple <em>militpravigo</em> aŭ <em>militpreteksto</em>.</p>
<p>¹ <em>Ĉiuokaze</em> kaj <em>ĉiukaze</em> ofte estas uzataj por enkonduki  novan  temon aŭ 	anonci ignoradon de ĵus menciitaj detaloj. Tio estas   pravigebla 	surbaze de iliaj bazaj signifoj ĉi tie difinitaj, ĉar oni   per tiuj 	vortoj markas, ke la nun dirota afero estas vera en ĉiuj   antaŭe 	distingataj kaj konsiderataj okazoj/kazoj. Por ĉi tiu uzo de 	<em>ĉiuokaze</em> kaj <em>ĉiukaze</em> ne gravas, ĉu temas pri la 	signifo ‘okazo <strong>3.a)</strong>’ 	/ ‘kazo <strong>2.c)</strong>’ aŭ 	pri la signifo ‘kazo <strong>2.a)</strong>’ 	/ ‘okazo <strong>3.b)</strong>’, 	pro kio ambaŭ formoj estas same bone uzeblaj.<br />
² Por 	ĉi tiu signifo de <em>kazo</em>, 	kiu estas identa al la signifo <strong>3.a) </strong>de 	<em>okazo</em>, 	estas preferinde uzi <em>okazo</em> laŭ la tradicia lingvouzo, ĉar oni ja identigas la kazon/okazon 	per tio, kio en ĝi okazas.<br />
³ Vidu piednoton 1.</p></blockquote>
<p>La baza signifo de la radiko <em>okaz/</em> do estas la verba signifo ‘okazi’, kaj la signifoj de la substantivo <em>okazo </em>deriviĝas de tio, eĉ se ĉe unu signifo (signifo <strong>3.b</strong><strong>)</strong> de <em>okazo</em>, identigita al signifo <strong>2.a</strong><strong>)</strong> de <em>kazo</em>) ne estas rekta ligo al ‘okazi’ (ekzemple en “tiuj klarigoj povas esti aplikataj al la speciala okazo de akuzativo”). La baza signifo de la negramatika <em>kazo</em> laŭ la propono estas signifo, kiun ni dum la diskuto baptis <em>la </em><em>profesia signifo de kazo</em>, kaj kiu aperas en kohera maniero en diversprofesiaj kuntekstoj. Ĝi estas malfacile difinebla, tiel ke la difino de signifo <strong>2</strong> de <em>kazo</em> ne estas facile komprenebla, sed espereble la uz-ekzemploj bone ilustras tiun signifon kaj montras ĝian koherecon trans diversaj profesioj. La aliaj signifoj de <em>kazo</em> deriveblas de tiu baza negramatika signifo:</p>
<ul>
<li>Signifo 	<strong>2.a)</strong> identas al la supre menciita signifo de <em>okazo</em> sen rekta ligo al ‘okazi’ (ekzemple en “kvadrato estas 	speciala kazo de rombo”).</li>
<li>Signifo 	<strong>2.b)</strong> estas matematika/logika faka signifo de <em>kazo</em>, 	kiu, kvankam pravigebla surbaze de la baza diversprofesia signifo <strong>2</strong> de <em>kazo</em>, 	ne estas identa al tiu signifo.</li>
<li>Signifo 	<strong>2.c</strong><strong>)</strong> estas 	identa al signifo <strong>3.a)</strong> de <em>okazo</em> kaj proksima al la signifoj <strong>2.a</strong><strong>)</strong> de <em>kazo</em> kaj  <strong>3.b</strong><strong>)</strong> de <em>okazo</em>; 	ĉar la ligo al ‘okazi’ estas pli rekta ol ĉe tiuj proksimaj 	signifoj, la propono rekomendas la uzon de la tradicia <em>okazo</em> anstataŭ <em>kazo</em> por ĉi tiu signifo.</li>
</ul>
<p>Rimarkoj A kaj B atentigas pri uzoj de <em>kazo</em>, kiujn ni renkontis dum nia esploro, sed kiujn ni opiniis neakcepteblaj surbaze de nia provo difini la negramatikan signifokampon de <em>kazo</em> en sistema kaj koncepte unueca maniero.</p>
<p>La difinopropono estis akceptita de la Sekcio pri Ĝenerala Vortaro per 11 kontraŭ 6 voĉoj kaj estis transdonita al la pleno de la Akademio. Preparante la voĉdonadon pri ĝi estiĝis diskuto pri tio, ĉu la propono bezonas simplan aŭ du-trionan plimulton en la pleno por oficialiĝi. Laŭ la statuto de la Akademio, Akademia decido bezonas du-trionan plimulton “se temas pri enkonduko de lingva novaĵo aŭ pri ŝanĝoj de pli fruaj decidoj de la Akademio aŭ de la Lingva Komitato”. Evidentiĝis ke tute ne ekzistas klara difino de kio estas “lingva novaĵo”. Krome en ĉi tiu kazo<a name="sdfootnote5anc" href="#sdfootnote5sym"><sup>2</sup></a> ne klaris ĉu la  propono oficialigi la ĉi-supran difinoproponon konsistigas ŝanĝon de la pli frua decido de la Lingva Komitato (en la Akademiaj Korektoj de 1922/1023) aldoni la precizigon “(gram.)” al la franca kaj angla tradukoj de <em>kaz’</em> en la Fundamento. La estraro de la Akademio decidis, ke ja temas pri ŝanĝo de tiu pli frua decido, kaj ke sekve la propono bezonos du-trionan plimulton por oficialiĝi.</p>
<p>La statuto postulas en tia okazo<a name="sdfootnote6anc" href="#sdfootnote6sym"><sup>3</sup></a> ne nur du-trionan plimulton de la voĉdonantaj Akademianoj, sed fakte du-trionan plimulton de ĉiaj Akademianoj. Ĉar kelkaj Akademianoj ne aktive kunlaboras en la Akademio, estas laŭsperte neeble igi ĉiujn Akademianojn partopreni la voĉdonadon. Surbaze de antaŭaj spertoj, ni povis supozi ke la voĉdonadon partoprenos proksimume 36 el la 43 Akademianoj, tiel ke necesus pli ol 80-elcenta subteno por la propono inter la voĉdonantoj. Ĉar la propono havis eĉ iom malpli ol du-trionan subtenon en la Sekcio, la decido en la pleno komencis aspekti malverŝajna. Por eviti la penon de nesukcesa formala voĉdonado, ni decidis antaŭ la formala voĉdonado fari neformalan opinisondon inter la aktivaj Akademianoj, por ekscii, kiom granda estas la subteno por la propono. Entute 24 Akademianoj esprimis sian opinion, el kiuj 16 preferis la difinoproponon al la propono malrekomendi ĉiujn negramatikajn uzojn de <em>kazo</em>, dum 8 preferis la malrekomendon de ĉiuj negramatikaj uzoj de <em>kazo</em>. Tamen 2 el la 16 preferantoj de la difinopropono esprimis dubojn pri detaloj en la difinopropono, pro kiuj ili verŝajne sindetenus en formala voĉdonado (notu ke en la formala voĉdonado sindeteno efikas same kiel kontraŭa voĉo). Post tiu opinisondo estis klare, ke la propono malgraŭ subteno de klara plejmulto ne havas ŝancojn esti oficialigita, tiel ke ni decidis ne okazigi formalan voĉdonadon pri ĝi.</p>
<p>Dum la diskutoj en la Akademio, la plej verva kontraŭanto de la propono oficialigi negramatikajn signifojn de <em>kazo</em> estis Akademiano Sergio Pokrovskij. Dum la diskuto ankoraŭ okazis, Pokrovskij interrete publikigis la artikolon  <em>Okazo kaj kazo<a name="sdfootnote7anc" href="#sdfootnote7sym"><sup>4</sup></a></em>, kiu poste aperis ankaŭ en <em>La Ondo de Esperanto<a name="sdfootnote8anc" href="#sdfootnote8sym"><sup>5</sup></a></em>. Diskutante la motivojn, kiujn mi kaj aliaj Akademianoj havis por la difinopropono, mi komparos tiujn motivojn kun la opinioj esprimitaj de Pokrovskij en sia artikolo kaj en la Akademia diskuto.</p>
<h2>Motivoj por la propono</h2>
<p>Post detala studado de la diversaj praktikataj uzoj de la vortoj <em>kazo</em> kaj <em>okazo</em>, la plej multaj Akademianoj konkludis, ke la baza negramatika signifo de <em>kazo</em> estas klare distingebla de la baza signifo de <em>okazo</em>, kvankam la signifokampoj de la du vortoj en la reala lingvouzo ja parte kovras unu la alian.</p>
<p>Unue notu, ke se oni limigas la signifon de <em>kazo</em> al la gramatika kompreno, malfacilas esprimi la signifon <strong>2</strong> de <em>kazo</em>, do la profesian signifon de <em>kazo</em>. Por ĉi tiu signifo Pokrovskij fakte ne proponas uzi <em>okazo</em>, sed <em>afero</em>. Tamen <em>afero</em> havas tre larĝan signifon, kaj povas esti ĝene ne povi distingi inter ĉi tiu pli preciza signifo kaj la tre ĝenerala signifo de <em>afero</em>. Imagu ekzemple, ke dum la tagmanĝa paŭzo prokuroro diras al kolego:</p>
<ul>“Mi 	havas tro multajn aferojn.”</ul>
<p>La kolego povus tion kompreni en la senco, ke la prokuroro devas pritrakti tro multe da kazoj, aŭ en la senco, ke la prokuroro ĝenerale (kaj private kaj labore) havas tro multajn aferojn por fari.</p>
<p>Ĉar <em>afero</em> estas la sola alternativo al tiu senco de <em>kazo</em>, sed estas en multaj kuntekstoj ne sufiĉe preciza pro sia larĝa signifokampo, la Sekcio pri Ĝenerala Vortaro  konkludis, ke la Akademio ne malrekomendu la jam ekzistantan uzon de <em>kazo</em> en ĉi tiu signifo.<a name="sdfootnote9anc" href="#sdfootnote9sym"><sup>6</sup></a></p>
<p>Akceptinte ĉi tiun signifon de <em>kazo</em>, oni povas rimarki ke multaj el la aliaj negramatikaj uzoj de <em>kazo</em> estas klarigeblaj kiel figuraj uzoj de ĉi tiu signifo. Tial la Sekcio decidis prezenti ĉi tiun profesian signifon de <em>kazo</em> kiel ĉefan negramatikan signifon de <em>kazo</em>, kaj prezenti la aliajn negramatikajn signifojn kiel figurajn kromsignifojn bazitajn sur la profesia signifo.</p>
<p><em>okaz/</em> estas verba radiko, kaj sekve la signifo de <em>okazo</em> deriviĝas de la signifo de <em>okazi</em>. La baza signifo tiel derivita estas ‘io, kio okazas; okazaĵo’, kiel ekzemple en “stranga okazo trafis min”. Krome <em>okazo</em> tradicie havas la pli specifan signifon ‘favora, helpa cirkonstanco, ebliganta fari ion’, kiel ekzemple en “li havis la okazon vidi Hispanujon”; ĉi tiun pli specifan signifon neniu kontestas. La aliaj uzoj de <em>okazo</em> kovras signifojn, por kiuj almenaŭ kelkaj aŭtoroj uzas (ankaŭ) <em>kazo.</em></p>
<p>Unu kroma pli specifa signifo de <em>okazo</em> (signifo <strong>4</strong> en la difinopropono) estas la medicina signifo ‘manifestiĝo de malsano, konsiderata ĉe difinita individuo’, ekzemple en “la lasta okazo de endemia variolo en la mondo estis registrita en Oktobro 1977”. Oni trovas ankaŭ uzojn de <em>kazo</em> en ĉi tiu signifo, ekzemple en la originale Esperanta romano <em>Ĉu li</em> de Valienne (1908): “ni troviĝas antaŭ kazo de ĥolero”. En la sekcia propono ni decidis ne registri ĉi tiun signifon por <em>kazo</em>, sed la profesia signifo de <em>kazo</em> ja aplikeblas al medicino, kaj tiam estas parenca al ĉi tiu medicina signifo de <em>okazo</em>. La diferenco estas, ke medicina okazo povas ekzisti sendepende de kuracistoj laborantaj pri ĝi, dum oni en medicina kunteksto uzu <em>kazo</em> nur kiam temas pri medicina okazo pri kiu okupiĝas kuracisto(j) kaj kiam oni konceptas ĝin kiel parton de la kuracista laboro, ne kiel naturan fenomenon.</p>
<p>La signifokampo de la restantaj uzoj de <em>okazo</em> konsistigis la ĉefan malkonsenton inter la defendantoj kaj la kontraŭantoj de la difinopropono: La difinopropono dividas tiun signifokampon en du subsignifojn, signifo <strong>3.a)</strong> kaj signifo <strong>3.b)</strong><em>,</em> kaj mencias ambaŭ signifojn kaj ĉe <em>okazo</em> kaj ĉe <em>kazo.</em> Sed por la unua signifo la difinopropono donas preferon al la vorto <em>okazo</em>, dum por la dua signifo ĝi rekomendas ambaŭ esprimojn sen doni preferon al unu el ili.</p>
<p>La kialo, pro kiu la difinopropono aparte traktas ĉi tiujn du tre proksimajn subsignifojn, estas, ke ĉe la unua klare konserveblas la ligo al la baza verba signifo de <em>okaz/</em>, dum ĉe la dua subsignifo tiu ligo ne estas same klare perceptebla. Ekzemple, en la esprimo “en okazo de bezono”, oni povas senprobleme pravigi la uzon de la radiko <em>okaz/</em> per tio, ke ankaŭ eblas diri, ke <strong>okazas</strong>, ke oni bezonas ion. Sed ne eblas simile rekte pravigi la uzon de <em>okaz/</em> en la esprimo “en la okazo de Esperanto”, ĉar ne eblas diri ke Esperanto <strong>okazas</strong>. La signifo <strong>3.b)</strong> de <em>okazo </em>do estas pli malproksima de la baza signifo de <em>okaz/</em>.</p>
<p>Ambaŭ subsignifoj estas sufiĉe parencaj al la signifo <strong>2</strong> (la profesia signifo) de <em>kazo</em> por teorie pravigi la figuran uzon de <em>kazo</em> en tiuj subsignifoj. Sed la uzo de figura senco de vorto, per kiu oni ne intencas elvoki metaforon, estu rekomendata nur, se la koncerna signifo ne estas rekte esprimebla en ne-figura maniero per alia esprimo (krom se la figura esprimo estas signife pli konciza ol la ne-figura esprimo). Ĉar la signifo <strong>3.a)</strong> de <em>okazo</em> estas ne-figura kaj rekte pravigebla surbaze de la baza verba signifo de <em>okaz/</em>, ni decidis ne rekomendi la figuran uzon de <em>kazo</em> en tiu signifo. La uzo de <em>kazo</em> en la signifo <strong>3.b)</strong> de <em>okazo</em> tamen estas pravigebla, ĉar – kiel klarigite ĉi-supre – la signifo <strong>3.b)</strong> de <em>okazo </em>ne estas tiel rekte pravigebla surbaze de la baza verba signifo de <em>okaz/</em> (kaj pro tio kelkaj Akademianoj esprimis sian preferon por la uzo de <em>kazo</em> por tiu senco).</p>
<p>Kroma kialo por ne rekomendi la uzon de <em>kazo</em> en la signifo <strong>3.a)</strong> de <em>okazo</em> estis, ke eblas konsideri tian uzon de <em>kazo</em> pretenda: Se oni diras “en kazo de bezono ni scias, kie vin trovi”, oni parolas kvazaŭ oni en sia menso unue burokratece distingas du kazojn, la kazon, ke ni bezonos vin kaj la kazon ke ni ne bezonos vin, kaj poste diras ion pri la unua kazo. Do oni kvazaŭ pretendas, ke en onia kancelaria menso ĉio estas jam klasita kaj analizita, kaj ĉiu penso estas analizo laŭ kazoj. Ĉar ĉi tie simple temas pri distingo de tio, ĉu okazas aŭ ne okazas, ke ni bezonas vin, la uzo de <em>okazo</em> estas tute taŭga, kaj la anstataŭa uzo de <em>kazo</em> estas pravigebla nur, se oni vere volas uzi burokratece pretendan esprimon.</p>
<p>Notu ke la signifo <strong>3.b)</strong> de <em>okazo</em> estas Zamenhofa:</p>
<ul>
<li>“la personoj, kiuj nepre deziras diferencigi la francajn 	«instruire» kaj «enseigner», povas tre bone en la unua okazo uzi 	«instrui» kaj en la dua «lernigi»” (LR 12/120A)</li>
<li>“Prave vi diras, ke la frazoj «ŝi kutimas havi ĉe sia zono ĉu 	rozon, ĉu diamanton» kaj «diru tion ĉu al la kapitano, ĉu al la 	leŭtenanto» estas ne tre bonaj; en la unua okazo mi preferus 	«jen», en la dua «aŭ».” (LR 21/122)</li>
</ul>
<p>Pro tiu Zamenhofeco de signifo <strong>3.b)</strong> kaj pro ĝia proksimegeco al la tre kutima kaj klare laŭnorma signifo <strong>3.a)</strong>, ni decidis rekomendi ne nur la uzon de <em>kazo</em>, sed ankaŭ la uzon de <em>okazo</em>, por tiu subsignifo.</p>
<p>Certe por iuj malfacilas ĉiam distingi, ĉu temas pri signifo <strong>3.a)</strong> aŭ <strong>3.b)</strong>. Sed notu, ke nia difinopropono tute ne postulas, ke oni kapablu fari tiun distingon por uzi la vortojn en la rekomendata maniero: Se oni ne kapablas facile distingi tiujn du signifojn, oni povas simple ĉiam uzi <em>okazo</em> por ambaŭ signifoj. La difinopropono aldone permesas la uzon de <em>kazo</em> por signifo <strong>3.b)</strong> de <em>okazo</em>, sed oni ja povas ignori tiun permeson en sia propra lingvouzo. Aldone, bonvolu noti ke ni intence uzis la relative malfortan esprimon “ne rekomendata” ĉe signifo <strong>2.c)</strong> de <em>kazo</em> (do por la uzo de <em>kazo</em> en la signifo <strong>3.a)</strong> de <em>okazo</em>). Do eĉ se oni uzas <em>kazo</em> por ambaŭ subsignifoj, oni ne grave pekas kontraŭ la difinopropono.</p>
<h2>Koncepta unueco</h2>
<p>En sia artikolo <em>Okazo kaj kazo</em>,<em> </em>Pokrovskij montras, ke la franca <em>cas</em> kaj la angla <em>case</em> havas malsamajn signifokampojn, kiuj nur parte koincidas. Li argumentas, ke kaj la franca kaj la angla vorto influis Esperanton per tio, ke unue iuj Esperantistoj scipovantaj la francan aŭ anglan transprenis iujn negramatikajn signifojn de tiuj vortoj al la Esperanta <em>kazo</em>, kaj poste vortaroj komencis listigi tiujn signifojn. Li montras ke en PV kaj PIV la difinoj de la negramatika <em>kazo </em>ne bone koheras kun la uz-ekzemploj, kaj argumentas, ke la kaŭzo de tio estas konfuzo inter la angla kaj franca komprenoj de la vorto. Finfine li argumentas, ke pro tiu evoluo, la nuntempe uzataj negramatikaj signifoj de <em>kazo</em> ne havas konceptan unuecon, sed kovras hazardajn erojn de la (laŭ li ankaŭ koncepte ne-unuecaj) signifokampoj de la franca <em>cas </em>kaj ĉefe de la angla <em>case</em>.</p>
<p>Mi opinias, ke pri la ekapero de ĉi tiu lingva evoluo li pravas: La vastigon de <em>kazo</em> al negramatikaj signifoj origine plej verŝajne kaŭzis nebona kompreno pri tio, ke Zamenhof celis doni al la vorto nur-gramatikan signifon. Sed miaimprese iam poste (verŝajne nur post la Dua Mondmilito) la negramatika uzo de <em>kazo</em> fare de lingve spertaj Esperantistoj komencis konverĝi al iu pli kaj pli kohera signifokampo. Tiu signifokampo plejparte koincidas kun la signifokampo de la angla <em>case</em>, se oni forigas ĝiajn signifojn de ia ujo kaj de ‘uskleco’. La ĉefa escepto estas la signifo malrekomendata en <strong>Rimarko A</strong> de la difinopropono (<em>tio estas la kazo</em> en la senco de ‘tio estas vera’ aŭ ‘tiel estas’), kiu estas tre kutima en la angla, sed evitata de la plej multaj lingve spertaj Esperantistoj.</p>
<p>Kompreneble, la konverĝo al tiu koncepte unueca signifokampo neniam estis perfekta, kaj restis spuroj de nacilingve influitaj uzoj, kiuj ne bone koheras kun tiu nature evoluinta unueca signifokampo de la ne-gramatika <em>kazo</em>. Tio ankaŭ klarigas la bezonon de malrekomendo de certaj signifoj en <strong>Rimarko A</strong> kaj <strong>Rimarko B</strong>.</p>
<p>Certe malhelpis ankaŭ la fakto, ke neniu difinvortaro ĝis nun bone klarigas tiun koncepte unuecan signifokampon. Oni ne tro mallaŭdu la verkintojn de niaj difinvortaroj pro tio: Verki bonajn difinojn de vortoj kun abstraktaj signifoj estas multe pli malfacile ol verki bonajn difinojn de vortoj, kiuj nomas konkretaĵojn (ekzemple certajn naturajn aŭ artefaritajn objektojn, vivaĵo-specojn, korpopartojn, materialojn ktp), kaj eĉ tiu ĉi lasta tasko estas foje tre malfacila. En ĉi tiu kazo<a name="sdfootnote10anc" href="#sdfootnote10sym"><sup>7</sup></a> aldoniĝis la malfacilaĵo, ke la unueca signifokampo nur evoluis iom post iom en la efektiva lingvouzo, kaj ke daŭre ekzistis fojaj uzoj nekoheraj kun ĝi eĉ inter lingve spertaj Esperantistoj.</p>
<p>La gramatika signifo de <em>kazo</em> estas signifo klare aparta de la ne-gramatika signifo-kampo de <em>kazo</em>, do oni certe ne povas diri ke la tuta signifaro de <em>kazo</em> formas koncepte unuecan signifokampon. Sed la konkludo de la laboro de la Sekcio pri Ĝenerala Vortaro ja estas, ke la ne-gramatikaj uzoj de <em>kazo</em> konverĝas al koncepte unueca signifokampo. Se kabinetaj ideoj facile akceptiĝus en la reala lingvouzo, mi preferus, ke ekzistu aparta vorto por la ne-gramatika signifokampo de <em>kazo</em>, kiu ne forme koincidas kun la origine nur-gramatika vorto <em>kazo</em>. La vorto <em>afero</em> ne taŭgas por tio, ĉar ĝi havas multe pli vastan signifokampon. Sed la Akademio kompreneble ne povas inventi novajn vortojn kaj tuj rekomendi ilin. La normigo de koncepte unueca ne-gramatika signifokampo por <em>kazo</em> do ŝajnas al mi la plej bona vojo por samtempe konservi kaj koherigi la nature evoluintan esprimkapablon de Esperanto en ĉi tiu kampo.</p>
<p>Laŭ mi, la difinopropono de la Sekcio pri Ĝenerala Vortaro de la Akademio sukcesis relative bone klarigi ĉi tiun nature evoluintan koncepte unuecan signifokampon de <em>kazo</em>, kaj elsarki la uzojn de <em>kazo</em>, kiuj ne bone koheras kun ĝi. Por tio ni unuflanke sisteme studis la lingvouzon fare de bonaj aŭtoroj (ĉefe el la Tekstaro de Esperanto), kaj aliflanke provis koherigi la komprenon de kiel eble plej multaj anoj de la Sekcio, kiuj dume ankaŭ komunikis pri kelkaj el niaj duboj kun ne-Akademianoj (mi ekzemple kontaktis du Esperantlingvajn juristojn por priparoli kun ili kelkajn dubojn, kiujn mi dum la diskuto havis pri la jura uzo de <em>kazo</em>).</p>
<p>Por doni ioman impreson de la amplekso de ĉi tiu tasko: Ni interŝanĝis pli ol cent mesaĝojn antaŭ ol ni alvenis al proksimuma ideo pri tio, kio estas la kohera kerno en la ne-gramatika signifo-kampo de <em>kazo</em>, pliajn tricent mesaĝojn por alveni al klara difinaro kaj uz-ekzemplaro de tiu koncepte unueca signifo-kampo kaj konsideri multajn kontraŭ-argumentojn prezentitajn de Pokrovskij, kaj pliajn ducent mesaĝojn por poluri tiun difinaron kaj uz-ekzemplaron konsiderante pliajn kontraŭ-argumentojn de Pokrovskij.</p>
<p>Kompreneble la difinoj ne estas perfektaj, kaj verŝajne estas bone kompreneblaj nur lige kun la uz-ekzemploj. Pro tio ni aldonis ankaŭ multajn uz-ekzemplojn por bone ilustri niajn intencojn. Mi esperas, ke la klarigoj en ĉi tiu artikolo helpas pliklarigi la difinoproponon kaj la signifokampon de ĝi celatan.</p>
<h2>Konkludo</h2>
<p>Origine <em>kazo</em> havis nur gramatikan signifon. Poste ĝi surbaze de la signifoj de la franca <em>cas</em> kaj de la angla <em>case </em>ekaperis en negramatikaj signifoj, kiujn oni antaŭe esprimis per <em>okazo</em> aŭ <em>afero</em>. Ĉar la franca <em>cas</em> kaj la angla <em>case</em> ne estas tute samsignifaj, ne tuj regis klareco pri la signifokampo de la negramatika <em>kazo</em>, kaj ĝi estis uzata en koncepte iom ne-unueca maniero. Tamen la negramatika uzo de <em>kazo</em> fare de lingve spertaj Esperantistoj komencis iom post iom konverĝi al koncepte unueca signifokampo. Ĉar la limoj de tiu signifokampo nur iom post iom kristaliĝis, kaj ĉar ĝenerale malfacilas verki bonan difinon de vorto kun abstrakta signifo, ĝis nun ne aperis bona difino de la negramatika signifokampo de <em>kazo</em> en niaj difinvortaroj.</p>
<p>Surbaze de detala studado de la uzo de la radikoj <em>okaz/</em> kaj <em>kaz/</em> fare de lingve spertaj Esperantistoj, la Sekcio pri Ĝenerala Vortaro de la Akademio de Esperanto verkis difinaron de <em>okazi</em>, <em>okazo</em> kaj <em>kazo</em> akompanatan de multaj uz-ekzemploj ilustrantaj la diversajn difinojn. Per tiu difinaro la Sekcio celis rekomendi certajn negramatikajn uzojn de <em>kazo</em>, klarigante la limojn de la nature evoluinta koncepte unueca signifokampo de la negramatika <em>kazo</em>.</p>
<p>Estas bedaŭrinde, ke la difinopropono ne povis iĝi oficiala decido de la Akademio de Esperanto  pro la postulo de du-triona plimulto. Sed espereble sufiĉe multe da lingve konsciaj Esperantistoj kaj Esperanto-vortaristoj tamen konvinkiĝas de la argumentoj prezentitaj en ĉi tiu artikolo, por ke la lingvouzo plukonverĝu al koncepte unueca signifokampo, kaj por ke estontaj vortaroj taŭge prezentu tiun signifokampon.</p>
<p><span style="font-family: Liberation Sans,sans-serif;"><span style="font-size: medium;">Dankesprimo</span></span></p>
<p>Mi dankas al Akademiano Alexander Shlafer, kiu dum la sekcia laboro signife kontribuis al la el­laboro de difinaro prezentanta la negramatikan signifokampon de <em>kazo</em> en koncepte unueca maniero, kaj kiu aldone helpis al mi enhave kaj forme poluri ĉi tiun artikolon.</p>
<p><!-- h2.western { font-family: "Liberation Sans",sans-serif; font-size: 16pt; }h2.cjk { font-family: "Droid Sans Fallback"; font-size: 16pt; }h2.ctl { font-family: "FreeSans"; font-size: 16pt; }p { margin-bottom: 0.25cm; line-height: 120%; }a:link {  } --></p>
<h2>Piednotoj</h2>
<div id="sdfootnote1">
<p><a name="firstHeading"></a><a name="sdfootnote1sym" href="#sdfootnote1anc">1</a>Notu 	ke la Plena Vortaro ne estas verko de la Akademio de Esperanto, 	kvankam ĝi ja estis ĉefredaktita de Émile 	Grosjean-Maupin [emíl groĵán-mopén], 	tiama Direktoro de la Sekcio de Komuna 	Vortaro de la Lingva Komitato, kies celojn kaj laborojn poste 	transprenis la nuna Akademio de Esperanto.</p>
</div>
<div id="sdfootnote5">
<p><a name="sdfootnote5sym" href="#sdfootnote5anc">2</a>Ĉi 	tie temas kaj pri signifo <strong>2</strong> kaj pri signifo <strong>2.a)</strong> de <em>kazo</em>, 	kio bone ilustras la proksimecon kaj koherecon de ĉi tiuj du 	signifoj.</p>
</div>
<div id="sdfootnote6">
<p><a name="sdfootnote6sym" href="#sdfootnote6anc">3</a>Jen 	ekzemplo de signifo <strong>3.</strong><strong>a</strong><strong>)</strong> de <em>okazo</em>.</p>
</div>
<div id="sdfootnote7">
<p><a name="sdfootnote7sym" href="#sdfootnote7anc">4</a>La artikolo aperis unue sur la persona retejo de Pokrovskij (<a href="http://www.pok.heliohost.org/eo/artikoloj/okazo/okazo_kaj_kazo.html">http://www.pok.heliohost.org/eo/artikoloj/okazo/okazo_kaj_kazo.html</a>) kaj poste sur Lingva Kritiko (<a href="http://lingvakritiko.com/2014/10/23/okazo-kaj-kazo/">http://lingvakritiko.com/2014/10/23/okazo-kaj-kazo</a>)</p>
</div>
<div id="sdfootnote8">
<p><a name="sdfootnote8sym" href="#sdfootnote8anc">5</a>La 	artikolo aperis en la numeroj 4-7 de la jarkolekto 2014 de La Ondo 	de Esperanto.</p>
</div>
<div id="sdfootnote9">
<p><a name="sdfootnote9sym" href="#sdfootnote9anc">6</a>Tio 	tamen ne signifas, ke la Sekcio volis malrekomendi la uzon de <em>afero</em> en tiu senco. En multaj situacioj, la uzo de <em>afero</em> en tiu senco povas esti akceptata. 	 En jura kunteksto oni foje uzas la vorton <em>juĝafero</em> kiel pli precizan alternativon al <em>afero</em>; 	tiu pli preciza formo ĉiam taŭgas kiel alternativo al profesia 	signifo de <em>kazo</em> en jura kunteksto.</p>
</div>
<div id="sdfootnote10">
<p><a name="sdfootnote10sym" href="#sdfootnote10anc">7</a>Same 	kiel supre ĉe piednoto 2, denove 	temas kaj pri signifo <strong>2</strong> kaj pri signifo <strong>2.a)</strong> de <em>kazo</em>, 	kio bone ilustras la proksimecon kaj koherecon de ĉi tiuj du 	signifoj. Se oni sekvas la lingvouzon de Pokrovskij, oni devus 	elekti inter <em>afero</em> kaj <em>okazo</em> por anstataŭigi ĉi tiun uzon de <em>kazo</em>, 	kaj en ambaŭ okazoj oni iom limigus la signifon. Ĉiuokaze, por mi 	sonus strange ĉi tie uzi <em>afero</em>, 	ĉar estus malfacile kompreni, ke ĝi estas intencita en la senco de 	‘kazo’ kaj ne en iu alia senco.</p>
</div>
]]></content:encoded>
					
					<wfw:commentRss>https://lingvakritiko.com/2016/01/14/la-kazo-de-kazo/feed/</wfw:commentRss>
			<slash:comments>5</slash:comments>
		
		
			</item>
		<item>
		<title>Esperanto kaj sekso</title>
		<link>https://lingvakritiko.com/2014/10/16/esperanto-kaj-sekso/</link>
					<comments>https://lingvakritiko.com/2014/10/16/esperanto-kaj-sekso/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Thu, 16 Oct 2014 13:44:00 +0000</pubDate>
				<category><![CDATA[Fundamento]]></category>
		<category><![CDATA[Gramatiko]]></category>
		<category><![CDATA[Reformo]]></category>
		<category><![CDATA[Semantiko]]></category>
		<category><![CDATA[iĉ]]></category>
		<category><![CDATA[ri]]></category>
		<category><![CDATA[seksismo]]></category>
		<guid isPermaLink="false">http://lingvakritiko.com/?p=492</guid>

					<description><![CDATA[Jam en la 1970-aj jaroj komenciĝis diskutoj pri tio, ĉu Esperanto estas seksisma lingvo, kaj ekaperis proponoj pri ŝanĝoj al la lingvo cele al forigo de la seksismo. Kiel mi klarigos ĉi-artikole, kelkaj tiamaj ŝanĝproponoj fakte nun jam estas vaste aplikataj, dum aliaj estas uzataj aŭ neniom aŭ nur en kelkaj malgrandaj rondoj. En la [&#8230;]]]></description>
										<content:encoded><![CDATA[<p>Jam en la 1970-aj jaroj komenciĝis diskutoj pri tio, ĉu Esperanto estas seksisma lingvo, kaj ekaperis proponoj pri ŝanĝoj al la lingvo cele al forigo de la seksismo. Kiel mi klarigos ĉi-artikole, kelkaj tiamaj ŝanĝproponoj fakte nun jam estas vaste aplikataj, dum aliaj estas uzataj aŭ neniom aŭ nur en kelkaj malgrandaj rondoj. En la pasintaj jardekoj la ĉefa motivo por tiuj ŝanĝproponoj estis la emo eviti diskriminacion kontraŭ inoj, sed en la pasintaj jaroj estis pli kaj pli elstarigita ankaŭ la emo eviti diskriminacion aŭ malinkluzivigon de homoj, kiuj identiĝas kiel nek viraj nek inaj. Por solvi ĉi tiujn problemojn kaj juĝi la taŭgecon de ŝanĝproponoj, oni devas bone kompreni la tradician sistemon de sekso-markado en Esperanto kaj la jam okazintajn ŝanĝojn al ĝi. Post detala analizo de ĉi tiu tradicia sistemo kaj klarigo de la sociaj ŝanĝoj, kiuj ekigis ĉi tiun lingvan diskuton, mi komparos diversajn ŝanĝproponojn rilate al la diskriminaci-evitaj celoj kaj rilate al la perturboj, kiujn ili kaŭzas aŭ kaŭzus al la lingva sistemo de Esperanto. Fine mi por unu el la konsiderataj problemoj ankaŭ prezentas novan propran proponon, kiu laŭ mia analizo estas preferinda al la de kelkaj praktikataj proponoj celantaj solvi tiun problemon.</p>
<p><span id="more-492"></span></p>
<h3>Biologia kaj socia sekso</h3>
<p>Antaŭ ol eniri la ĉefan temon de ĉi tiu artikolo, mi devas skribi ion pri la signifo de la Esperanta vorto <i>sekso</i>. Foje oni nuntempe vidas la uzon de <i>genro</i> (aŭ malofte eĉ <i>ĝendro</i>) en signifo simila al &#8216;sekso&#8217;; la intenco tiam estas esprimi per la paro <i>sekso</i>/<i>genro</i> (aŭ <i>sekso</i>/<i>ĝendro</i>) la saman nuancon kiun eblas esprimi per la paro <i>sex</i>/<i>gender</i> en la angla. Tamen en Esperanto <i>sekso</i> ne estas tiel ligita al la biologia sekso kiel la angla <i>sex</i>, sed povas esti aŭ biologia sekso aŭ socia sekso. Kaj la oficialaj, vaste uzataj kaj vortare registritaj signifoj de <i>genro</i> ne inkluzivas la signifon &#8216;socia sekso&#8217; (kaj <i>ĝendro</i> estas neoficiala kaj tute malkutima vorto). Se oni intencas esprimi specife unu el tiuj du signifoj, oni devas klarigi tion per aldona adjektivo <i>biologia</i> aŭ <i>socia</i>, kaj ne povas kiel en la angla supozi, ke baza vorto sen klariga adjektivo esprimas tian signifon. </p>
<h3>Markiteco en lingvaj opozicioj</h3>
<p>Antaŭ ol mi povas priskribi la tradician sistemon mencii seksojn en Esperanto, mi devas skribi iom pri la lingva fenomeno de semantike markitaj kaj ne-markitaj esprimoj: Kiam oni en lingvo povas iel distingi kontraŭajn eblojn, oni nomas tion <i>lingva opozicio</i>. Ofte la lingvouzo ne estas simetria rilate al la diversaj ebloj en lingva opozicio, sed ekzistas unu <i>ne-markita</i> eblo kaj unu aŭ pluraj <i>markitaj</i> ebloj.<sup>1</sup> Por la markitaj ebloj ekzistas aparta preciza esprimo, dum la kutima maniero esprimi, ke oni parolas pri la nemarkita eblo, estas la uzo de pli ĝenerala, pli malpreciza esprimo, kies uzo ofte signalas, ke oni ne intencas unu el la markitaj ebloj. </p>
<p>Ekzemplo por tio estas la adjektivoj indikantaj dimension, ekzemple la jenaj ses adjektivoj por la tri geometriaj dimensioj:</p>
<table border="1">
<tr>
<td><i>longa</i></td>
<td><i>mallonga</i></td>
</tr>
<tr>
<td><i>larĝa</i></td>
<td><i>mallarĝa</i></td>
</tr>
<tr>
<td><i>alta</i></td>
<td><i>malalta</i></td>
</tr>
</table>
<p>Oni povus pensi, ke la diferenco inter la adjektivoj en la unua vico kaj la adjektivoj en la dua vico estas plene klarigita per la aserto, ke la adjektivoj en la unua vico esprimas grandan dimension kaj la adjektivoj en la dua vico esprimas malgrandan dimension. Tamen tiu priskribo ne klarigas, kial ni uzas la adjektivojn en la unua vico, kiam ni ne konas la dimensiojn de objekto kaj volas demandi pri ili. Ni en tia situacio demandas <i>Kiel larĝa estas la pordo?</i>, kaj ne <i>Kiel mallarĝa estas la pordo?</i>. Aldone, ni uzas la adjektivojn de la unua vico por formi la ĝeneralajn substantivojn:  <i>La volumeno de korpo estas la longo multiplikita per la larĝo multiplikita per la alto.</i> Ni ne uzus <i>mallongo</i>, <i>mallarĝo</i> kaj <i>malalto</i> en ĉi tia frazo. Do estas iu malsimetrio inter la du vicoj. La malsimetrion oni povas klarigi per la koncepto de markiteco: La adjektivoj en la dua vico estas markitaj, kaj ili klare esprimas la malgrandecon de la dimensio. La adjektivoj en la unua vico male estas ne-markitaj: Ili plej ofte estas uzataj por esprimi la grandecon de la dimensio, sed ĉar temas pri ne-markitaj esprimoj, ili ankaŭ estas uzeblaj, kiam oni ne konas la dimension de la objekto. </p>
<p>Alia bona ekzemplo por la fenomeno de markiteco estas la germanaj verboj por diversaj specoj de irado (piedirado, veturado, flugado, naĝado): Ekzistas la markitaj esprimoj <i>fahren</i> (&#8216;veturi&#8217;), <i>fliegen</i> (&#8216;flugi&#8217;) kaj <i>schwimmen</i> (&#8216;naĝi&#8217;) kun precizaj signifoj, dum por piedirado oni kutime uzas la ne-markitan esprimon <i>gehen</i>, kiu ankaŭ povas esti uzata kiel ĝenerala esprimo por ĉiuj specoj de irado. La uzadon de <i>gehen</i> oni povas klarigi jene: Ĝia baza signifo estas la ĝenerala signifo &#8216;iri&#8217;; sed kiam oni parolas pri irado, kiu ne estas piedirado, oni emas preskaŭ ĉiam pliprecizigi tion per markita esprimo kiel <i>fahren</i>, <i>fliegen</i> kaj <i>schwimmen</i>, tiel ke la ĝenerala <i>gehen</i> ofte estas interpretata pli specife kiel &#8216;piediri&#8217;. </p>
<p>Alia ofte uzata ekzemplo por markiteco pli rilatas al la temo de ĉi tiu artikolo: En multaj lingvoj, ne ekzistas apartaj esprimoj kaj por la virseksuloj kaj inoj de ĉiu bestospeco, sed ekzistas apud la ĝenerala esprimo (ne-markita) nur unu sekse specifita esprimo (markita). Ekzemple, la rusaj vortoj por paroli pri bovoj estas la sekse ne-markita <i>коро́ва</i> [koróva] kaj la virsekse markita <i>бык</i> [bik]. Ĉar ne ekzistas ine markita esprimo, oni uzas la ne-markitan <i>коро́ва</i> por paroli pri bovinoj. Ĉar oni kutime uzas <i>бык</i> kiam oni parolas pri unuopa bovo, pri kies virsekseco oni scias, <i>коро́ва</i> almenaŭ en la ununombra formo tre ofte estas intencata kaj komprenata en la senco de &#8216;bovino&#8217;, kvankam ĝia baza signifo estas &#8216;bovo&#8217;, ĉar ĝi estas sekse ne-markita. En la rusa por la plej multaj bestospecoj simile ekzistas nur vire markita kaj sekse ne-markita esprimoj, sed por kelkaj bestospecoj estas inverse (ekzemple por azenoj ekzistas la sekse nemarkita <i>осёл</i> [osjól] kaj la ine markita <i>осли́ца</i> [oslíca]), kaj por kelkaj ekzistas kiel en Esperanto apud la sekse ne-markita esprimo du sekse markitaj esprimoj (ekzemple <i>ло́шадь</i> [lóŝadj] (&#8216;ĉevalo&#8217;), <i>кобы́ла</i> [kobíla] (&#8216;ĉevalino&#8217;) kaj <i>жеребе́ц</i> [ĵerebéc] (&#8216;virĉevalo&#8217;)). En la hispana kontraste por la plej multaj bestoj ekzistas nur sekse ne-markita esprimo kaj ine markita esprimo, ekzemple por katoj la sekse ne-markita <i>gato</i> kaj la ine markita <i>gata</i>.</p>
<p>Kiel oni vidas el la ĉi-supraj ekzemploj, la lingva fakto, ke por unu eblo de lingva opozicio ekzistas markita esprimo kaj por la alia ne, tute ne bezonas baziĝi sur la emo ignori aŭ diskriminacii unu eblon.</p>
<h3>La tradicia sistemo mencii seksojn en Esperanto</h3>
<p>La pronoma sistemo en tradicia Esperanto (do la sistemo uzita de Zamenhof kaj ĉiuj lingve spertaj Esperantistoj ĝis la 1970-aj jaroj, kaj daŭre uzata de multaj nuntempe) povas esti klarigata jene: Por la elekto de la pronomo gravas du lingvaj opozicioj, la opozicio aĵo-ulo kaj la seksa opozicio. <i>ŝi</i> estas ule kaj ine markita, <i>li</i> estas ule markita sed sekse nemarkita, kaj <i>ĝi</i> estas ne-markita laŭ ambaŭ opozicioj. Se oni povas uzi markitan esprimon, oni ĝin devas uzi, tiel ke ĝia ne-uzo aŭ montras, ke la priparolata afero ne apartenas al la kategorio de la markita esprimo, aŭ ke la parolanto ne scias pri ĝia aparteno al tiu kategorio. Ekzemple, se oni uzas <i>ĝi</i>, tio indikas ke oni aŭ parolas pri aĵo, aŭ oni parolas pri io, pri kio oni ne scias, ĉu ĝi estas aĵo aŭ ulo. Malofte okazas, ke oni parolas pri io sen scii ĉu temas pri aĵo aŭ ulo, tiel ke preskaŭ ĉiam la uzo de <i>ĝi</i> estas komprenata kiel indikilo pri aĵeco, sed tia malofta situacio tamen foje okazas: Ekzemple Zamenhof skribis en sia traduko de La Revizoro: &#8220;Oni frapas; certe ĝi estas li.&#8221;</p>
<p>Simile, la uzo de <i>li</i> en la tradicia Esperanto indikas, ke aŭ temas pri viro aŭ la parolanto ne scias la sekson de la priparolata persono. Ke oni ne scias la sekson de la priparolata persono ja okazas nemalofte, precipe se oni parolas abstrakte pri ĝenerala persono kaj ne pri specifa persono, kiel en la jena frazo: &#8220;Se iu membro ne pagas sian kotizon antaŭ la elektoj, li ne havas voĉdonrajton.&#8221; En la tradicia Esperanto oni do ne uzas formojn kiel <i>li/ŝi</i> aŭ <i>li aŭ ŝi</i> por tiaj situacioj, ĉar <i>li</i> ja estas sekse ne-markita kaj sekve uzebla en tiaj situacioj.</p>
<p>La aserto ke en la tradicia Esperanto <i>li</i> estas sekse ne-markita ne estu konfuzata kun la malĝusta aserto ke ĝi estas sekse neŭtrala. Pro la malsimetrio ke ekzistas ine markita pronomo (<i>ŝi</i>) sed neniu virsekse markita pronomo, oni tre ofte devas uzi <i>li</i> por paroli pri viroj. Tiu oftega uzado de <i>li</i> por paroli pri viroj kvante klare superpezas la uzon de <i>li</i> por ne-specifa persono de ajna sekso; tio kreas en la mensoj de la uzantoj de la lingvoj la emon pensi unuavice pri viro kiam estas uzata <i>li</i>, eĉ se temas pri uzo de <i>li</i> por ne-specifa persono. Kompreneble oni povas tamen senprobleme kompreni, ke estis celitaj ankaŭ virinoj, sed tiu kompreno-kapablo neniel forigas la mensan meĥanismon, kiu kaŭzas, ke oni unuavice pensas pri viroj. En tiu senco <i>li</i> tamen estas sekse ne-neŭtrala, ĉar ĝi pro sia ofta uzo por paroli pri viroj estas pli ligita al la vira sekso ol al la ina sekso. </p>
<p>La seksa markado ĉe substantivoj en la tradicia Esperanto estas iom pli malsimpla, ĉar ĝi varias depende de tio, al kiu el kvar distingeblaj klasoj apartenas la substantivo: </p>
<ol>
<li> La substantivoj en la plej granda kaj plej malfermita<sup>2</sup> klaso funkcias simile kiel la pronomoj: Ekzistas baza sekse ne-markita formo kaj ine markita formo formita per aldono de <i>-in-</i> al la baza formo. Al ĉi tiu klaso apartenas la substantivoj formitaj per la sufiksoj <i>-ul-</i>, <i>-ist-</i>, <i>-an-</i> kaj <i>-estr-</i>, la substantivaj participoj, kaj krome substantivoj, kiuj esprimas profesiojn (ekzemple <i>piloto, advokato, aktoro, sekretario, kelnero, tajloro, ŝoforo, studento</i>), substantivoj, kiuj esprimas apartenon al gento (ekzemple <i>anglo, germano, italo, svedo, ĉino, japano, ruso, arabo, cigano, hebreo, ĝermano</i>), pluraj substantivoj, kiuj esprimas ne-familiajn homajn rilatojn (ekzemple <i>amiko, kolego, najbaro, mastro</i>) kaj kelkaj substantivoj, kiuj esprimas iun econ de homoj (ekzemple <i>nobelo, parenco, heroo, turisto, pasaĝero, orfo</i>). </li>
<li> La sola klaso, en kiu apud la sekse ne-markita baza formo ekzistas kaj vire markita formo kaj ine markita formo, estas la ankaŭ relative malfermita klaso de esprimoj por bestospecoj, kiel ekzemple <i>kato, leono, tigro, ĉevalo, azeno, zebro, hundo, lupo, vulpo, anaso, ansero, porko, bovo, kapro</i>. La vire markita formo estas formita per komenca aldono de <i>vir-</i>, dum la ine markita formo same kiel ĉe la unua klaso estas formita per la aldono de <i>-in-</i> antaŭ la O-finaĵo.</li>
<li> Krome ekzistas preskaŭ tute fermita klaso de substantivoj, ĉe kiuj la baza formo estas vire markita, kaj eblas formi ine markitan formon per aldono de <i>-in-</i>, sed ne eblas formi sekse ne-markitan formon (almenaŭ ne por la ununombro). Temas pri substantivoj esprimantaj parenco-rilaton (<i>patro, frato, filo, avo, nepo, nevo, onklo, kuzo, fianĉo, edzo, vidvo, konkubo</i>, sed ne la ĝenerala <i>parenco</i>, kiu apartenas al la unua klaso), substantivoj nomantaj nobelojn (ekzemple <i>reĝo, caro, princo, kavaliro, grafo, duko</i>, sed ne la ĝenerala <i>nobelo</i>, kiu apartenas al la unua klaso), kaj kelkaj pliaj substantivoj (<i>viro, sinjoro, fraŭlo, knabo, bubo, monaĥo</i> kaj <i>abato</i>).
</li>
<li> Krome ekzistas malgranda klaso de sekse ne-markitaj substantivoj, al kiuj oni tre malofte aŭ eĉ preskaŭ neniam aldonas <i>-in-</i>, tiel ke la baza formo malsame ol ĉe la unua klaso praktike neniam estas interpretataj kiel virseksa: <i>homo, persono, infano, viktimo, demokrato</i>. Kiel pli detale klarigite malsupre, la limo inter ĉi tiu kaj la unua klaso tamen ne estas tute klara (sed ja ekzistas substantivoj, kiuj klare apartenas al unu kaj ne al la alia).</li>
</ol>
<p>Al ĉi tiuj kvar dekomence ekzistintaj klasoj ankoraŭ eblas aldoni du klasojn, al kiuj apartenas neniuj Fundamentaj radikoj (en sia Fundamenta senco), sed ja kelkaj poste aperintaj vortoj:</p>
<ul>
<li>La klaso de pure inaj vortoj, kiuj ne havas virseksan aŭ sekse ne-markitan analogaĵon samradike esprimeblan, ekzemple <i>femalo, nimfo, matrono, putino, guno, pulardo, damo</i> (ĉi-lasta ja estas Fundamenta radiko, sed aperas en la Fundamento nur en la formo <i>damoj</i> kiel nomo de ludo, do ne kiel vorto por nomi personon)</li>
<li> La klaso de pure virseksaj vortoj, kiuj ne havas inseksan aŭ sekse ne-markitan analogaĵon samradike esprimeblan, ekzemple <i>eŭnuko, masklo, ĝentlemano, ĝigolo, taŭro, okso, kapono</i></li>
</ul>
<p>En ununombra uzo, la substantivoj en la unua klaso kaj iliaj <i>in</i>-formoj funkcias tradicie tute analoge al la pronomoj <i>li</i> kaj <i>ŝi</i>: Ekzemple <i>instruisto</i> estas sekse ne-markita. Oni tradicie uzas la insekse markitan <i>instruistino</i> ĉiam, kiam la sekso estas konata kaj ina; el tio sekvas, ke se iu, kiu uzas Esperanton en la tradicia maniero, uzas <i>instruisto</i> kaj mi povas supozi, ke la sekso de la instruisto estas konata al la parolanto, mi povas konkludi ke temas pri vira instruisto. Sed la vireco ne estas markita en <i>instruisto</i>, same kiel ĝi ne estas markita en <i>li</i>. En situacioj, kie oni parolas pri specifa persono de nekonata sekso aŭ pri ne-specifa persono de ajna sekso, oni povas uzi la sekse ne-markitan <i>instruisto</i> same kiel oni tie povas uzi la sekse ne-markitan <i>li</i>.</p>
<p>En multenombra uzo de la substantivoj de la unua klaso eĉ pli klare rimarkiĝas ilia seksa ne-markiteco: Vortoj kiel <i>instruistoj</i>, <i>amikoj</i> kaj <i>angloj</i> jam tradicie povas nomi grupon de ambaŭ seksoj sen la bezono de la prefikso <i>ge-</i>. Se oni tamen uzas <i>ge-</i> ĉe ili, tio indikas emfazon pri la ambaŭsekseco de la grupo. Tio kontrastas al la multenombra uzo de substantivoj el la tria klaso: la baza multenombrigita vorto (ekzemple <i>patroj</i> kaj <i>reĝoj</i>) indikas ĉiam nur grupon de virseksuloj,<sup>3</sup> tiel ke por ambaŭseksaj grupoj aŭ grupoj de nekonata seksa konsisto ĉiam necesas aldoni <i>ge-</i>. Ĉar por substantivoj de la tria klaso la uzo de <i>ge-</i> estas deviga eĉ ĉe grupoj de nekonata seksa konsisto, ĝi ne funkcias por emfazi la ambaŭseksecon kiel ĉe la unua klaso, sed funkcias preskaŭ kiel markilo de ajnasekseco. Tial oni povas demandi al nekonato <i>Kiom da gefratoj vi havas?</i>, kaj tiu povas respondi per <i>Tri</i> eĉ se li havas nur fratinojn. Sed diri <i>Mi havas tri gefratojn</i> se oni havas nur fratinojn estas miskompreniga, ĉar se la parolanto konas la sekson de homoj (kaj tion la aŭskultanto ja povas supozi pri homo parolanta pri siaj gefratoj), li devus laŭ la tradiciaj reguloj uzi <i>ge-</i> nur se temas pri ambaŭseksa grupo. Notu krome ke malgraŭ tio, ke ĉe la multenombra uzo de substantivoj de la tria klaso <i>ge-</i> povas funkcii iugrade kiel markilo de ajnasekseco, ĝi tradicie ne povas esti uzata ĉe ununombra substantivo kiel markilo de ajnasekseco (do tradicie ne eblas <i>gepatro</i>), ĉar la baza signifo de <i>ge-</i> estas ambaŭsekseco de grupo, kaj la limigita ajnasekseca funkcio de <i>ge-</i> estas derivita de tiu baza signifo kaj sekve ankaŭ limiĝas al grupoj.</p>
<p>Al la substantivoj de la kvara klaso oni kutime ne aldonas <i>-in-</i> eĉ se oni scias, ke temas pri virino. Sekve la sekse ne-markita baza formo malsame ol ĉe la unua klaso ne emas esti interpretata kiel virseksa. Malgraŭ tio, ke la unua kaj la kvara klaso estas klare distingindaj, ĉar ekzistas substantivoj klare apartenantaj al la unua klaso (en la senco ke oni en la tradicia lingvouzo praktike ĉiam aldonas <i>-in-</i> se oni scias ke temas pri ino) kaj substantivoj klare apartenantaj al la kvara klaso (en la senco ke oni praktike neniam aldonas <i>-in-</i>), la limo inter la du klasoj ne estas tute klara, ĉar ankaŭ ekzistas substantivoj, ĉe kiuj oni en la tradicia lingvouzo ofte aldonas <i>-in-</i> kiam temas pri ino, sed tamen nemalofte ankaŭ forlasas <i>-in</i>, eĉ se oni scias, ke temas pri ino. Temas ekzemple pri la vortoj <i>parenco, nobelo, turisto</i> kaj <i>pasaĝero</i>, kiujn mi ĉi-supre klasigis en la unua klaso, sed kiujn oni ankaŭ povus klasigi kiel limkazojn inter la unua kaj kvara klaso. </p>
<p>Alia limkazo ĉe la ĉi-supra klasigo estas la vorto <i>besto</i> kaj esprimoj por klasoj de bestospecoj kiel <i>birdo, insekto</i> kaj <i>fiŝo</i>: Same kiel la esprimoj por bestospecoj en la dua klaso, ili estas sekse ne-markitaj, sed ĉe ili oni multe malpli ofte ol ĉe esprimoj por unuopaj bestospecoj emas aldoni <i>vir-</i> aŭ <i>-in-</i>, tiel ke ili ankaŭ funkcias iom simile kiel la substantivoj el la kvara klaso.</p>
<p>Iom malfacile klasigeblaj estas substantivoj, kiuj nomas rolojn ĉiam plenumatajn de personoj de unu sekso, kiel <i>papo</i> kaj <i>kardinalo</i>. Oni povus pensi, ke tiuj du vortoj estas klare virseksaj (do apartenas al la tria klaso), ĉar ili ja ĉiam nomas virseksulojn. Sed eblas kontraŭargumenti, ke ili tamen lingve ne estas virsekse markitaj, sed ĉiam nomas virseksulojn pro eksterlingvaj faktoj. Tiam tamen iĝas neeble decidi, ĉu ili apartenas al la unua aŭ la kvara klaso, ĉar tio dependus de tio, ĉu oni kutime aldonas <i>-in-</i> kiam oni parolas per tia substantivo pri ino; sed oni ja pro eksterlingvaj faktoj neniam parolas per tiuj substantivoj pri inoj.</p>
<h3>Sociaj ŝanĝoj kaj seksismo-evitado en aliaj lingvoj</h3>
<p>En la antaŭa sekcio mi priskribis la tradician sistemon marki sekson en Esperanto, sed nuntempe multaj ne plu aplikas ĉi tiun tradician sistemon. Al tio kontribuis sociaj ŝanĝoj okazintaj kaj okazantaj ĉefe ekde la mezo de la 20-a jarcento (almenaŭ en okcidentaj landoj), kiujn mi priskribos en ĉi tiu sekcio kune kun la influo, kiun ili jam havis al aliaj lingvoj ol Esperanto.</p>
<p>Ĝis la frua 20-a jarcento, virinoj en okcidentaj landoj (kaj simile en la plej multaj aliaj landoj) estis socie marĝenigitaj: Ili ricevis malpli da eduko, oni antaŭvidis por ili la rolon de patrinoj kaj dommastrinoj, ili apenaŭ povis eniri prestiĝajn profesiojn, ili ne havis voĉdonrajton nek rajton esti elektita en la estiĝantaj demokratioj, kaj ili estis leĝe malavantaĝitaj en pluraj aldonaj manieroj. Fine de la 19-a jarcento, estiĝis la unua inisma<sup>4</sup> movado, kiu ĉefe celis la forigon de la leĝaj malavantaĝoj por virinoj, kun fokuso sur la virinaj voĉdonrajto kaj rajto esti elektita. Tiu movado iom post iom atingis siajn celojn en diversaj okcidentaj landoj, ĉefe dum la unua duono de la 20-a jarcento. Malgraŭ la forigo de leĝaj malavantaĝoj por virinoj, restis multaj sociaj malavantaĝoj, ĉar oni daŭre antaŭvidis por virinoj la patrinan kaj dommastrinan rolon, tiel ke ili daŭre havis malfacilaĵon mem enspezi monon kaj esti finance sendependaj de viroj.</p>
<p>Dum la Dua Mondmilito multaj viroj devis batali aŭ alimaniere subteni la armeon de sia lando, kaj sekve la virinoj devis transpreni multajn laborojn tradicie faritajn de viroj. Post la milito la viroj ree transprenis siajn postenojn, kaj oni ĝenerale atendis de la virinoj denove koncentriĝi pri familiaj kaj dommastraj taskoj. Multaj virinoj estis spertintaj la avantaĝojn de partopreno en la profesia vivo, kaj kelkaj el ili ne volis denove transpreni la neprestiĝan tradician rolon en la hejmo. Tiu malkontento flanke de spertiĝintaj virinoj unue en Usono naskis duan inisman movadon, kiu pli ol la unua movado atentigis pri sociaj malavantaĝoj por virinoj, kiuj ne estas simple forigeblaj per leĝa egalrajtigo de virinoj kaj viroj: La virinoj tradicie malmulte partoprenas en la profesia vivo, sekve havas malpli da influo al la socio kaj ne havas propran enspezon; pro la manko de enspezo, ili finance dependas de viroj, kio malhelpas al ili fari proprajn decidojn sen influo de la viroj; pro la financa dependo ili pli suferas de eksgeedziĝoj ol viroj, pri kio la viroj kompreneble konscias, tiel ke la viro povas malbone trakti sian edzinon sen bezoni timi ke ŝi forlasos lin; eĉ kiam virinoj laboras, ili kutime laboras en socie neprestiĝaj – &#8220;tipe inaj&#8221; – postenoj, en kiuj la pagoj estas malpli bonaj ol en eduknivele kompareblaj &#8220;tipe viraj&#8221; postenoj. Por forigi ĉi tiujn sociajn malavantaĝojn, la dua inisma movado celis forigi sociajn malegalecojn inter la seksoj je ĉiuj niveloj de socia interagado, ne nur en la teksto de leĝoj. </p>
<p>Unu grava aspekto de ĉiu socia interagado kompreneble estas la lingvo. Ekde la 1960-aj jaroj, anoj de la dua inisma movado en Usono ekatentigis pri tio, ke en la angla lingvo oni emas multrilate ignori virinojn kaj prezenti virojn kiel la normalaĵon. Unu ekzemplo estis la tiama uzo de <i>man</i>, kiu plej ofte signifis &#8216;viro&#8217;, sed tamen ankaŭ esti ofte uzata en la senco de &#8216;homo&#8217;. La sufiksa uzo de <i>man</i> en profesiaj esprimoj kiel <i>chairman</i>, <i>policeman</i>, <i>fireman</i>, <i>mailman</i> ktp estis sentata de multaj kiel aludo al tio, ke oni atendas virojn por tiaj postenoj. Plia ekzemplo estis la uzo de <i>he</i> por paroli pri ne-specifa persono de negrava sekso (komparebla al la ĉi-supre prezentita tradicia uzo de <i>li</i>), kiun la inistoj interpretis kiel ignoradon de virinoj. Krome estis multaj kutimaj dirmanieroj – ekzemple <i>doctors and their wives</i> (&#8216;kuracistoj kaj iliaj edzinoj&#8217;) – kiuj antaŭsupozis ke certajn profesiojn havas kutime nur viroj. La anoj de la inisma movado nomis tiajn lingvo-uzojn seksismaj kaj komencis kampanji por ne-seksisma lingvo-uzo, koncentriĝante unue ĉefe al la lingvo-uzo en gazetoj kaj en sciencaj kuntekstoj. Estis proponitaj ne-seksismaj alternativoj al tradiciaj esprimmanieroj, ekzemple <i>human being</i> anstataŭ <i>man</i> en la senco de &#8216;homo&#8217;, <i>humanity</i> anstataŭ <i>mankind</i> por &#8216;homaro&#8217;, kaj <i>doctors and theirs spouses</i> anstataŭ <i>doctors and their wives</i> (<i>spouse</i> estas sekse ne-markita esprimo kun la senco &#8216;edzo aŭ edzino&#8217;, kiu ne havas unuvortan egalaĵon en Esperanto). Por eviti la ne virsekse intencitan uzon de <i>he</i> estis proponita aro da eblaj alternativoj, ekzemple la uzo de <i>he/she</i> aŭ <i>he or she</i>, la multenombrigo de la esprimmaniero por ebligi uzon de <i>they</i> (&#8216;ili&#8217;), kaj la revivigo de la jam en antaŭaj jarcentoj kutima ununombra <i>they</i> por remencii antaŭe menciitan ne-specifan personon (ekzemple <i>If someone calls, tell them I will be back at 10</i> (&#8216;Se iu alvokas, diru al li/ŝi ke mi ree estos ĉi tie je la 10-a&#8217;). </p>
<p>Almenaŭ rilate al la skriba lingvouzo en gazetoj, la kampanjo estis tre sukcesa: Postaj tekstaraj studoj (ekzemple Cooper (1984)) montris, ke la uzo de <i>man</i> en la senco de &#8216;homo&#8217; rapide malkreskis dum la 1970-aj jaroj; la ne virsekse intencita uzo de <i>he</i> ankaŭ malkreskis signife en la sama periodo, kvankam ne same rapide; la plej malrapida malkresko estis observita ĉe la sufiksa uzo de <i>man</i>, kio verŝajne ŝuldiĝas al la fakto, ke tiu ne estas sisteme anstataŭigebla per alternativa esprimo, sed necesis diversmaniere trovi novajn esprimojn por diversaj profesioj, ekzemple <i>police officer</i>, <i>fire fighter</i> kaj <i>letter carrier</i>. </p>
<p>La inisma movado rapide disvastiĝis tra ĉiuj okcidentaj landoj, kaj sekve ankaŭ en aliaj landoj aperis kritikoj al seksisma lingvouzo kaj kampanjoj por neseksisma lingvouzo. Tamen diversaj lingvoj funkcias malsame, tiel ke ne eblas transpreni la solvojn de unu lingvo senŝanĝe al aliaj. La germana ekzemple malsame al la angla havas gramatikan sekson, tiel ke ĉiu substantivo estas gramatike aŭ vira aŭ ina aŭ neŭtra. La ligo inter la gramatika sekso de vorto kaj la natura sekso de la priparolato neniam estis tute rigora: Kvankam ĉe multaj vortoj la gramatika sekso koincidas kun la natura sekso (ekzemple <i>Bruder</i> (&#8216;frato&#8217;), <i>Schwester</i> (&#8216;fratino&#8217;), <i>Vater</i> (&#8216;patro&#8217;), <i>Mutter</i> (&#8216;patrino&#8217;), <i>König</i> (&#8216;reĝo&#8217;), <i>Königin</i> (&#8216;reĝino&#8217;), <i>Lehrerin</i> (&#8216;instruistino&#8217;)), ekzistas kontraŭ-ekzemploj kiel la gramatike vira kvankam semantike ajnaseksa <i>Mensch</i> (&#8216;homo&#8217;), la gramatike ina kvankam semantike ajnaseksa <i>Person</i> (&#8216;persono&#8217;) kaj la gramatike neŭtra kvankam semantike ina <i>Mädchen</i> (&#8216;knabino&#8217;). Tre multaj substantivoj (ekzemple <i>Lehrer</i> (&#8216;instruisto), <i>Student</i> (&#8216;studento&#8217;) kaj <i>Chinese</i> (&#8216;ĉino&#8217;)) estas gramatike viraj, sed tradicie funkcias semantike simile al la unua klaso de Esperantaj substantivoj en la antaŭa sekcio: Ili do estas semantike sekse ne-markitaj, sed havas inan analogaĵon (formitan per la sufikso <i>-in</i>), kiu estas uzata ĉiam, kiam oni scias ke temas pri ino, tiel ke en multaj kuntekstoj ja eblas interpreti la sekse ne-markitan substantivon virsekse. </p>
<p>Komence de la dua inisma movado multaj germanlingvaj inistoj analoge al anglalingvaj inistoj pledis kontraŭ la uzo de la ine markitaj formoj kaj por la ĝenerala uzo de la sekse ne-markitaj (sed gramatike viraj) formoj. Tamen ekde la 1980-aj jaroj, en la inisma movado komencis superregi la kontraŭa tendenco, kiu surbaze de la argumento, ke la gramatika sekso ĝenerale pensigas pri la analoga natura sekso, pledis por la ĉiama mencio de ina formo apud la gramatike viraj formoj, se virinoj ankaŭ estis celitaj (ekzemple <i>Lehrer oder Lehrerin</i> (&#8216;instruisto aŭ instruistino&#8217;) kaj <i>Studenten und Studentinnen</i> (&#8216;studentoj kaj studentinoj&#8217;)). Aperis diversaj proponoj por skribe mallongigi tiujn formojn, el kiu la plej sukcesa estas la interna majuskla I (ekzemple <i>LehrerInnen</i> en la senco de &#8216;geinstruistoj&#8217;). Krome aperis la emo uzi participajn formojn, ĉar multenombre tiuj ne havas identigeblan gramatikan sekson (ekzemple <i>Studierende</i> kiel sekse nemarkita esprimo por &#8216;studentoj&#8217;).</p>
<p>En la skriba germana lingvo tiuj proponoj por ne-seksisma lingvaĵo estis relative sukcesaj, kaj en kelkaj subŝtatoj de Germanujo ili eĉ estas devigaj en tekstoj de ŝtataj aŭ lernejaj instancoj. Tamen la duoblaj formoj estas ofte sentataj kiel burokratecaj kaj pezaj, kaj la pure skriblingva solvo de interna majuskla I ĉiuokaze estas ne-aplikebla al la parola lingvo, tiel ke en la parola lingvo ankoraŭ superregas la tradicia lingvouzo. Miaopinie estas dubinde, ke ŝanĝoj al la skriblingvo, kiuj pro sia pezeco ne sukcesas eniri en la parolan lingvon, vere povas signife influi la homojn al ne-seksisma pensmaniero, kio ja estis la celo de tiuj ŝanĝoj.</p>
<p>Dum en antaŭaj jardekoj estis konsiderataj preskaŭ nur la inismaj argumentoj kontraŭ lingva seksismo, en la pasintaj jaroj estis pli kaj pli elstarigita ankaŭ alia argumentaro plede al ŝanĝoj en la lingvouzo: Ekzistas homoj, kiuj identiĝas nek kiel viroj nek kiel virinoj, kaj por tiuj homoj lingvaj esprimmanieroj, kiuj antaŭsupozas ke ĉiu persono estas vira aŭ ina, povas esti tre ĝenaj. Ili estas devigataj identigi sin kiel unu aŭ la alia por ebligi al aliaj homoj uzi kutimajn pronomojn kaj substantivojn por paroli pri ili, sed ofte tiu devigita sin-identigo tute kontraŭas ilian identeco-senton. Krome ili povas sin senti malinkluzivigita de esprimoj kiel <i>sinjoroj kaj sinjorinoj</i> aŭ <i>li aŭ ŝi</i>, ĉar tiuj esprimoj antaŭsupozas duuman (viran aŭ inan) seksecon ĉe ĉiuj homoj. </p>
<p>Oni povus pensi ke temas pri ia tria sekso, kaj ke sekve estus utile enkonduki en la lingvon esprimmanieron por paroli pri personoj de tiu tria sekso. Sed fakte la homoj, kiuj identiĝas kiel nek inaj nek viraj ne unuece identiĝas kun iu tria sekso. Multaj el ili do ne povus aprobi tian solvon. Sekve la sola maniero eviti ĉi tiun specon de diskriminacio kaj malinkluzivigo estas tute eviti daŭre mencii la sekson de personoj dum la parolado.</p>
<p>Kial ni entute tiom emfazas la sekson de la priparolataj personoj dum la parolado? Homoj ja havas multajn trajtojn, kiel aĝon, haŭtkoloron, harkoloron, kredaron, vestiĝmanieron, nazograndecon ktp, kaj kutime ni povas tute bone paroli pri homoj sen daŭre mencii kiom ili aĝas, kia estas ilia haŭtkoloro ktp. Do kial ni ne povas same fari pri la sekso?</p>
<p>Fakte, kelkaj lingvoj faras tiel. Ekzemple la indonezia lingvo ne nur uzas unusolan pronomon por &#8216;li&#8217; kaj &#8216;ŝi&#8217;, sed ankaŭ havas multajn sekse ne-markitajn substantivojn por paroli pri homoj, ekzemple <i>anak</i> (&#8216;filo aŭ filino&#8217;) kaj <i>pacar</i> (&#8216;koramiko aŭ koramikino&#8217;).<sup>5</sup> Malsame ol Esperanto kaj la plej multaj Eŭropaj lingvoj, ĝi foje devigas la parolanton fari distingon de aĝo, ekzemple per la vortoj <i>adik</i> (&#8216;pli juna frato aŭ fratino&#8217;) kaj <i>kakak</i> (&#8216;pli aĝa frato aŭ fratino&#8217;).</p>
<p>Tio montras, ke la deviga markado de unu aŭ alia eco de priparolata persono, estas tute lingvo-dependa kaj sekve konvencia. Se jam eblis lingvoŝanĝoj bazitaj sur la inisma idearo, oni do povas demandi sin, ĉu ankaŭ eblas lingvoŝanĝo bazita sur la ideoj de nediskrimianciado kaj inkluzivigado de homoj kun ne-duuma seksa identeco. </p>
<p>La konscio pri ĉi tiu problemo estas ankoraŭ relative nova kaj ne tre disvastiĝinta, tiel ke ne estas surprizo ke ĝis nun ne okazis signifaj lingvaj ŝanĝoj pro ĉi tiu motivo. En la angla, la inisme motivita evitado de sekse markitaj substantivoj kaj disvastigo de sekse ne-markitaj substantivoj jam signife malpliigis la kvanton de situacioj, en kiuj necesas mencii la sekson de priparolato, tiel ke ne estas tiel forta bezono por lingvaj ŝanĝoj cele al nediskriminacio de ne-duum-seksaj homoj. Tamen restas la problemo ĉe la elekto de pronomo: La origine sekse ne-markita <i>he</i> ĉiam estis plej ofte interpretata virsekse, kaj post la inisme motivitaj ŝanĝoj al ĝia uzo eĉ pli ol antaŭe. Estis jam multaj proponoj por sekse neŭtrala pronomo por la angla, kaj kelkaj el ili estas uzataj en kelkaj rondoj de ne-duum-seksaj personoj; ŝajne la plej uzata nuntempe estas <i>ze</i> (prononcata kiel [zi] kaj foje literumata kiel <i>zie</i>).</p>
<p>Ĉi-rilate ankoraŭ menciindas la sveda lingvo. Ĝi havas la pronomojn <i>hon</i> (&#8216;ŝi&#8217;) kaj <i>han</i> (&#8216;li&#8217;), kiuj tradicie estas uzataj same kiel oni tradicie uzas <i>ŝi</i> kaj <i>li</i> en Esperanto; do <i>hon</i> estas ine markita kaj <i>han</i> estas sekse ne-markita sed ofte uzata por paroli pri viro. Jam en 1966, do komence de la dua inisma movado, unuafoje aperis la propono uzi <i>hen</i> (bazita sur la finna sekse neŭtrala pronomo <i>hän</i>) kiel sekse neŭtralan pronomon, sed dum longa tempo tio restis nura propono. En 2012 aperis infanlibro, kiu sisteme uzi <i>hen</i>, kaj tio kaŭzis politikan debaton pri la temo, kiu plipopularigis la pronomon. Tiel ene de mallonga tempo, la uzado de la pronomo signife kreskis, kvankam ĝi restas malofta. En Julio 2014 la Sveda Akademio decidis aldoni <i>hen</i> al sia vortlisto. Temas do verŝajne pri la ĝis nun plej sukcesa propono aldoni sekse neŭtralan pronomon al lingvo, kiu antaŭe ne havis tian pronomon. Kvankam la inismaj motivoj verŝajne superregis en ĝia disvastiĝo, certe ankaŭ ludis kaj ludas gravan rolon la emo eviti diskriminacion de ne-duum-seksaj personoj. </p>
<h3>Okazinta ŝanĝo en la lingvouzo</h3>
<p>Ĝis la 1970-aj jaroj, la sistemo marki sekson en Esperanto estis tre stabila.<sup>6</sup> Sed tiam kelkaj Esperantistoj komencis adapti la jam alilingve okazantajn diskutojn pri lingva seksismo al Esperanto, kritikante diversajn aspektojn de ĉi tiu tradicia lingvouzo kiel seksismajn. Ĉi tiaj kritikoj estis ekzemple abunde pridiskutataj inter 1979 kaj 1988 en la revuo Sekso kaj Egaleco, kiu nun legeblas en <a href="http://www.gazetoteko.com/ske/index.html">interreta arĥivo</a>. Surbaze de ĉi tiaj kritikoj estis faritaj kelkaj ŝanĝproponoj, el kiuj kelkaj proponis malpli drastajn ŝanĝojn ol aliaj. Ĝenerale eblas diri, ke la malpli drastaj ŝanĝoj sukcesis eniri en la ĝeneralan lingvouzon (kvankam kompreneble kelkaj plumarkas la sekson en la tradicia maniero), dum la pli drastaj ŝanĝoj estis aŭ tute malsukcesaj aŭ sukcesetis nur en iuj apartaj rondoj, sed ne en la ĝenerala lingvouzo. La ĉefaj ŝanĝoj kiuj ja okazis en la ĝenerala lingvouzo estas la jenaj: </p>
<ul>
<li> <i>li</i> estas nun de multaj konsiderataj kiel virsekse markita, tiel ke ili uzas <i>li aŭ ŝi</i>, <i>ŝi/li</i> aŭ aliajn esprimojn por paroli pri nespecifa persono aŭ persono de nekonata sekso. Tio kontrastas al la tradicia lingvouzo, en kiu <i>li</i> estas uzata por paroli pri nespecifa persono aŭ persono de nekonata sekso.</li>
<li> Multaj ne plu konsideras deviga la markadon de la sekse ne-markitaj substantivoj de la unua supre difinita klaso per <i>-in-</i> ĉe persono de konata ina sekso. Ili do foje diras <i>instruisto</i> por paroli pri ina instruisto, pri kies ineco ili konscias. Paralele al tio malkreskis la emo interpreti substantivojn el tiu klaso kiel virseksajn pro la ne-aldono de <i>-in-</i>. Praktike tio signifas, ke la diferenco inter la unua kaj la kvara klaso de substantivoj estas malpliigita aŭ – en la lingvouzo de kelkaj – eĉ tute forigita.</li>
</ul>
<p>Notu ke ĉi tiuj ŝanĝoj rompis la simetrion inter <i>li</i> kaj la substantivoj de la unua klaso: Origine ambaŭ estis sekse ne-markitaj, sed ĉe parolado pri specifa persono tre ofte komprenataj kiel virseksaj. Nun por multaj <i>li</i> estas virsekse markita kaj la substantivoj de la unua klaso estas komprenataj kiel sekse neŭtralaj, eĉ kiam oni parolas pri specifa persono de konata sekso. Ne eblas klare diri, ĉu tiu malsimetrio aperis unuavice pro nacilingva influo (ekzemple de la angla) aŭ unuavice pro kialoj internaj al Esperanto (ekzemple menciindas ke la substantivoj de la dua klaso malsame al <i>li</i> havas multenombran formon, kiu jam tradicie plej ofte estis komprenata seksneŭtrale).</p>
<h3>Ŝanĝproponoj por la pronomo-problemo</h3>
<p>Krom la relative sukcesa propono uzi <i>li aŭ ŝi</i> aŭ <i>li/ŝi</i> por paroli pri nespecifa persono aŭ persono de nekonata sekso, ankaŭ ekzistas multaj malpli sukcesaj ŝanĝproponoj al la uzado de pronomoj, kiuj celas la forigon de seks-rilataj problemoj. En ĉi tiu sekcio mi prezentas ĉi tiujn proponojn, kaj en la sekva sekcio mi komparas ilin unu al la alia, al la tradicia sistemo kaj al la uzado de <i>li aŭ ŝi</i>.</p>
<h5><i>ri</i></h5>
<p>Jam en la 1970-aj jaroj aperis la propono uzi <i>ri</i> kiel sekse neŭtralan pronomon. Nuntempe ĉi tiu pronomo estas uzata en kelkaj malgrandaj rondoj, precipe en kelkaj junularaj rondoj, sed ĝi restas tute nekonata al la plej multaj Esperantistoj, ankaŭ al multaj lingve spertaj Esperantistoj.</p>
<p>Ekzistas tri malsamaj proponoj pri tio, kiel oni uzu <i>li</i> kaj <i>ŝi</i> apud <i>ri</i>:</p>
<ul>
<li> Kelkaj (ekzemple la <a href="http://www3.ocn.ne.jp/~gthmhk/riismo2.html">Riisma Manifesto</a>) proponas, ke <i>li</i> kaj <i>ŝi</i> tute ne plu estu uzata, do ke <i>ri</i> estu la sola pronomo por paroli pri homoj.</li>
<li> Aliaj proponas uzi <i>ri</i> nur, kiam oni parolas pri nespecifa persono de ajna sekso, pri persono de nekonata sekso aŭ pri persono kun ne-duuma sekseco, dum por paroli pri homo de konata duuma sekso, oni daŭre ĉiam uzu <i>li</i> aŭ <i>ŝi</i>.</li>
<li> Tria propono estas io meza inter la unuaj du: Laŭ ĉi tiu propono, <i>ri</i> ja estas uzebla kaj uzinda ankaŭ por paroli pri personoj de konata duuma sekseco, sed tamen oni plu uzu <i>li</i> kaj <i>ŝi</i> por situacioj, kie oni volas emfazi la sekson aŭ kie la mencio de la sekso helpas klarigi, pri kiu persono temas.</li>
</ul>
<p>Kelkaj proponis la pronomon <i>gi</i> anstataŭ <i>ri</i> kiel sekse neŭtralan pronomon. Malsame al <i>ri</i>, <i>gi</i> ŝajnas tute ne-uzata. Ĉio, kion mi skribos pri <i>ri</i> en la sekva sekcio kaj kio ne dependas de la jama uzateco de <i>ri</i>, povas same esti dirata pri <i>gi</i>, tiel ke mi tie ne aparte mencios <i>gi</i>.</p>
<h5><i>ĝi</i></h5>
<p>Kiel mi skribis pli supre, <i>ĝi</i> en la tradicia lingvouzo estas ne-markita laŭ la aĵo-ulo-distingo, sed oni ĝenerale evitas <i>ĝi</i> se oni parolas pri io, pri kio jam estas sciate ke ĝi estas ulo. Fakte estas unu escepto al tiu evito de <i>ĝi</i> por uloj, nome la tradicia uzo de <i>ĝi</i> por infanoj. Pro tio ke la evitado de <i>ĝi</i> por paroli pri uloj jam en la tradicia lingvouzo havas escepton, kelkaj emas tute forigi tiun evitadon kaj sekve uzi <i>ĝi</i> ne nur por aĵoj sed ankaŭ por uloj de ajna sekso. <i>ĝi</i> tiam do servus samtempe kiel sekse neŭtrala pronomo por homoj kaj kiel pronomo por aĵoj.</p>
<p>Zamenhof aprobis ĉi tiun uzon de <i>ĝi</i> en sia Lingva Respondo <i>Pri pronomo por «homo»</i> (La Revuo, 1901, Aŭgusto): &#8220;Kiam ni parolas pri homo, ne montrante la sekson, tiam estus regule uzi la pronomon «ĝi» (kiel ni faras ekzemple kun la vorto «infano»), kaj se vi tiel agos, vi estos gramatike tute prava.&#8221; En la sama lingva respondo, li eĉ priskribas la pronoman sistemon kvazaŭ el &#8220;pedante gramatika&#8221; vidpunkto, <i>li</i> estus virseksa pronomo kaj <i>ĝi</i> estus la ĝusta elekto por paroli pri uloj de nekonata sekso: &#8220;ni silente interkonsentis, ke ĉiun fojon, kiam ni parolas ne speciale pri sekso virina, ni povas uzi la viran formon por ambaŭ seksoj (ekzemple «homo» = homo aŭ homino, «riĉulo» = riĉulo aŭ riĉulino k.t.p.), per tio mem ni ankaŭ interkonsentis, ke la pronomon «li» ni povas uzi por homo en ĉiu okazo, kiam lia sekso estas por ni indiferenta. Se ni volus esti pedante gramatikaj, tiam ni devus uzi la vorton «ĝi» ne sole por «homo», sed ankaŭ por ĉiu alia analogia vorto; ekzemple ni devus diri: «riĉulo pensas, ke ĉio devas servi al ĝi» (ĉar ni parolas ja ne sole pri riĉaj viroj, sed ankaŭ pri riĉaj virinoj).&#8221; </p>
<p>Notu ke la Zamenhofa priskribo de la gramatiko do estas malsama al mia priskribo de la tradicia lingvouzo en antaŭa sekcio: Li nomas &#8220;li&#8221;, &#8220;riĉulo&#8221; kaj eĉ &#8220;homo&#8221; virseksaj. En tiu priskribo li certe estis influita de tradiciaj priskriboj de klasikaj kaj modernaj eŭropaj lingvoj, dum mia priskribo uzas konceptojn de la moderna lingvoscienco ne-ekzistantajn dum la tempo de Zamenhof. Por klarigi sian propran lingvouzon, kiu ja kontraŭas ĉi tiun gramatikan priskribon, li devas paroli pri &#8220;silenta interkonsento&#8221; kontraŭa al la gramatikaj reguloj, kiujn li tezas. Tio estas konforma al la ĝenerala emo de Zamenhof klarigi multajn lingvajn fenomenojn, kiujn ni nuntempe nomus gramatikaj fenomenoj, kiel nur stilajn fenomenojn, limigante la &#8220;gramatikon&#8221; de la lingvo al kelkaj tre simplaj reguloj.</p>
<p>Tiuj, kiuj defendas la uzon de <i>ĝi</i> kiel seks-neŭtralan pronomon por uloj, povas argumenti, ke ili simple forigas tiun ekstergramatikan silentan interkonsenton ne ŝanĝante la gramatikon, tiel ke ilia propono malsame al aliaj proponoj ne ŝanĝas la gramatikajn regulojn de Esperanto. Mi revenos al ĉi tiu argumento kaj eblaj kontraŭargumentoj en la sekva sekcio.</p>
<h5><i>ŝli</i></h5>
<p>Alia propono estas la uzo de <i>ŝli</i>, kiu formiĝis kiel kunfandiĝo de <i>ŝi</i> kaj <i>li</i>. Laŭ serĉrezultoj de la <a href="http://corp.hum.sdu.dk/cqp.eo.html">Tekstaro de Eckhard Bick</a>, <i>ŝli</i> estas uzata simile multe kiel <i>ri</i>, sed ĝia uzo estas ĝenerale limigita al situacioj, en kiuj oni parolas pri ne-specifa persono de ajna sekso aŭ pri persono de nekonata sekso, do eĉ iom pli limigita ol la dua el la supre prezentitaj uzmanieroj de <i>ri</i> (kiu ja estas la plej limigita uzmaniero). </p>
<h5><i>ŝili</i></h5>
<p>Simila propono estas la uzo de <i>ŝili</i>, kiun oni povas konsideri kunmetaĵo de <i>ŝi</i> kaj <i>li</i>, eĉ se certe temas pri iom nekutima speco de kunmetaĵo. Notu ke ĝi estas vere konsiderata kiel unu pronomo kaj ne kiel mallongigita skribmaniero de <i>ŝi/li</i>, tiel ke la akuzativa kaj poseda formoj estas <i>ŝilin</i> kaj <i>ŝilia</i>, kaj ne <i>ŝinlin</i> kaj <i>ŝialia</i>. La uzo de <i>ŝili</i> estas tre malofta, signife malpli ofta ol <i>ŝli</i>.</p>
<h5><i>tiu</i></h5>
<p>Alia propono estas la uzo de <i>tiu</i> en la rolo de sekse neŭtrala pronomo.</p>
<h5><i>hi</i></h5>
<p>Tute alispeca propono ol la antaŭe klarigitaj estas la propono enkonduki novan virsekse markitan pronomon <i>hi</i> por sekse simetriigi la pronomosistemon kaj igi la sekse nemarkitan <i>li</i> sekse neŭtrala. Fakte estas du malsamaj lingvouzoj imageblaj post tia enkonduko de <i>hi</i>: Laŭ la unua, oni uzus <i>li</i> nur kiam oni parolas pri ne-specifa persono de ajna sekso, pri specifa persono de nekonata sekso aŭ pri ne-duum-seksa persono, kaj uzus <i>hi</i> aŭ <i>ŝi</i> ĉiam kiam oni parolas pri homo de konata duuma sekso. Laŭ la dua, oni povus uzi <i>li</i> ankaŭ por paroli pri homo de konata sekso, se oni ne volas emfaze aŭ klarigcele mencii la sekson (kompreneble ĉi tiu uzo de <i>li</i> praktike povus funkcii nur kiam la aŭskultanto/leganto jam scias, ke ĝi estas uzata laŭ la <i>hi</i>-isma interpreto, do kiel sekse neŭtrala pronomo).</p>
<p>La <i>hi</i>-isma lingvouzo estas praktikata de preskaŭ neniu (certe multege malpli ol la uzo de <i>ri</i> aŭ <i>ŝli</i>), sed ĝi ja estis uzata en la traduk-interlingvo de la maŝintraduka projekto <a href="https://eo.wikipedia.org/wiki/Distribuita_Lingvo-Tradukado">DLT</a> dum la 1980-aj jaroj.</p>
<h3>Komparo de la pronomaj ŝanĝproponoj</h3>
<p>En ĉi tiu sekcio mi laŭ  diversaj kriterioj komparas la diversajn pronomajn sistemojn, do la ŝanĝproponojn el la antaŭa sekcio, la tradician sistemon kaj la uzadon de <i>li aŭ ŝi</i>. </p>
<p>Unue mi konsideros, kiugrade la diversaj sistemoj solvas la problemon pri kiu unue atentigis la dua inisma movado, nome la problemon ke en la tradicia sistemo, pronomo kiu plej ofte estas uzata por paroli pri specifa virseksa persono ankaŭ estas foje uzata por paroli pri nespecifa persono de ajna sekso, kio kreas la impreson ke oni ignoras virinojn, precipe kombine kun la en la socio reale ekzistanta ignorado de virinoj en multaj kampoj. </p>
<p>Unue ni konsideru, ĉu la tradicia sistemo vere estas tiel problema kiel la inistoj asertas. Oni ja povas kontraŭargumenti, ke ili simple ne komprenis, ke <i>li</i> estas sekse ne-markita kaj estas multe uzata por viroj nur ĉar mankas virsekse markita pronomo; kaj ĉar <i>li</i> estas sekse ne-markita, ĝi neniel malinkluzivigas virinojn. Ĉi tiu argumento tamen ŝajnas baziĝi sur konfuzo de seksa ne-markiteco kaj seksa neŭtraleco: Malgraŭ ĝia seksa ne-markiteco, <i>li</i> pro sia ofta uzo por paroli pri viroj ja estas en la menso de la lingvo-uzantoj pli ligita al la vira sekso ol al la ina sekso, kaj sekve ne povas esti nomata sekse neŭtrala. Krome la argumento ignoras la fakton ke virinoj fakte estis kaj diversgrade ankoraŭ estas malinkluzivigataj el multaj kampoj de la socia vivo, tiel ke estas tute nature ke virinoj sentas la uzadon de <i>li</i> por ne-specifa persono kiel parton de la sistema malinkluzivigado de virinoj. </p>
<p>Kaj la uzo de <i>li aŭ ŝi</i> kaj ĉiuj ŝanĝproponoj el la antaŭa sekcio estis faritaj por solvi ĉi tiun problemon. Do ĉiu el ĉi tiuj proponoj estas tia, ke se la lingvo plene iĝas konforma al la propono, la propono solvas la problemon. Notu ke la propono uzi <i>hi</i> solvas la problemon vere nur, se la lingvo iĝas tute konforma al la propono, dum se la <i>hi</i>-isma lingvouzo ekzistus apud la tradicia lingvouzo, <i>li</i> en la menso de multaj lingvo-uzantoj restus ligita al la vira sekso, tiel ke la problemo tute ne estus solvita. Ĉiuj aliaj proponoj tamen solvas la problemon ankaŭ, se ili estus aplikataj apud la tradicia lingvouzo. Ĉar lingvoŝanĝoj kutime ne estas subitaj kaj la meza stato de foje <i>hi</i>-isma lingvouzo tute ne solvus la problemon, tiu solvo ne havas realajn ŝancojn, ĉar ĝis la fina venko de la <i>hi</i>-ismo ĝiaj avantaĝoj ne iĝus evidentaj, tiel ke ne eblus konvinki homojn pri ĝia uzado. La aliaj proponoj ne havas ĉi tiun problemon.</p>
<p>Nun ni konsideru la problemon de inkluziviga kaj ne-diskriminacia parolado pri homo kun ne-duuma sekseco. La uzado de <i>li aŭ ŝi</i> ne solvas la problemon: Ĝi ja baziĝas sur virseksa interpreto de <i>li</i> kaj la ideo inkluzivigi virinojn per aldona uzo de <i>ŝi</i>, sed tio neniel inkluzivigas homojn kun ne-duuma sekseco. Ankaŭ <i>ŝili</i> kaj <i>ŝli</i> ne solvas la problemon, ĉar homoj kun ne-duuma sekseco plej ofte ja ne sentas sin kiel miksaĵon de la du seksoj, kiel la uzo de ĉi tiu pronomo por ili povus supozigi.</p>
<p>La aliaj proponoj (uzo de <i>ri</i>, <i>ĝi</i> aŭ <i>tiu</i> aŭ uzo de neŭtrala <i>li</i> apud virseksa <i>hi</i>) ĉiuj solvus la problemon. Sed la <i>hi</i>-isma solvo denove estas la sola, kiu funkcius nur kiam ĝi jam estus plene venkinta, tiel ke ĝi reale apenaŭ povas disvastiĝi.</p>
<p>Multaj homoj pro diversaj kialoj ĝenerale kontraŭas ŝanĝojn al la lingvo, aŭ almenaŭ rilatas al ĉiuj ŝanĝproponoj per tre multe da skeptiko. Por tio certe estas bonaj kialoj: </p>
<ol>
<li> Oni ne volas daŭre relerni jam lernitan lingvon; kaj lerni ŝanĝi siajn kutimojn rilate al la uzo de tiel baza parto de la lingva sistemo kiel la pronoma sistemo ja povas esti tre malfacile, precipe se oni praktike neniam aŭdas la ŝanĝitan variaĵon de la lingvo.</li>
<li> Lingvaj ŝanĝoj krome kaŭzus, ke la venonta generacio de lernantoj de Esperanto havus malfacilaĵon kompreni nian ĝisnunan literaturon, ĉar ĝi estas verkita en alia variaĵo de la lingvo. Por bone kompreni ĝin, la lernanto devus apud la nova sistemo ankaŭ lerni la malnovan sistemon (almenaŭ pasive), tiel ke pligrandiĝus la kvanto de lernendaĵoj por sekvaj generacioj de Esperanto-lernantoj, kio praktike igus Esperanton pli malfacile lernebla.</li>
<li> Multaj timas disdialektiĝon de Esperanto kaŭzitan de ŝanĝproponoj, precipe se ili estas bazitaj sur pri-sociaj ideoj kiuj ne estas tutmonde akceptataj.</li>
<li> Zamenhof kaj la aliaj Esperanto-pioniroj donis ian oficialan statuson al la Fundamento de Esperanto ĝuste kun la celoj certigi konstantecon en la baza funkcimaniero de la lingvo, eviti disdialektiĝon kaj eviti daŭran diskutadon pri lingvaj reformoj. Multaj nunaj Esperantistoj daŭre opinias tiun statuson de la Fundamento io defendinda pro la samaj kialoj, kaj sekve kontraŭas ĉiujn proponojn uzi la lingvon en kontraŭ-Fundamenta maniero.</li>
</ol>
<p>Mi nun volas iom diskuti, kiugrade la diversaj pronomaj sistemoj kaŭzas ĉi tiujn problemojn ligitajn al lingvaj ŝanĝoj en Esperanto.</p>
<p>Unue necesas atenti, ke la nuna lingvouzo jam ne estas tute unueca: Kelkaj daŭre uzas la pronomojn laŭ la tradicia sistemo, dum aliaj uzas <i>li</i> kiel virsekse markitan pronomon kaj sekve sisteme uzas <i>li aŭ ŝi</i> aŭ aliajn solvojn kiam temas pri ne-specifa persono de ajna sekso. Se oni deiras de la nuna lingvouzo, oni do devas ankaŭ konsideri la plenan reiron al la tradicia sistemo kiel lingvan ŝanĝon: Ĝi ja devigus multajn ŝanĝi sian lingvouzon (do ne plu diri <i>li aŭ ŝi</i>); kaj esprimoj kiel <i>li aŭ ŝi</i> jam aperas en multaj verkoj de la pasintaj jardekoj, tiel ke tiu maniero uzi la pronomojn ĉiuokaze devus daŭre esti lernata (almenaŭ pasive) de venontaj generacioj se ili daŭre volas ĝui verkojn el la periodo inter la 1980-aj kaj la 2010-aj jaroj. </p>
<p>Oni povus eĉ diri, ke jam okazis disdialektiĝo, kvankam la termino <i>disdialektiĝo</i> ne vere bone priskribas tion, kio okazis: Ja ne estas tiel, ke ekzistas klare apartigeblaj grupoj de Esperantistoj, el kiuj kelkaj uzas la pronomojn tradicie kaj aliaj uzas <i>li</i> kiel virsekse markitan. Anstataŭe ekzistas relative multaj, kiuj depende de la situacio foje en tradicia maniero uzas <i>li</i> por paroli pri ne-specifa persono de ajna sekso kaj foje uzas por tio <i>li aŭ ŝi</i>. </p>
<p>Simile kiel la jam iom sukcesa propono uzi <i>li aŭ ŝi</i>, ankaŭ la aliaj proponoj ne tiom alportas la riskon de disdialektiĝo, sed ja povus kaŭzi, ke paralele ekzistos malsamaj lingvouzoj kaj interpretoj de la vortoj ankaŭ je la nivelo de unuopaj parolantoj. Se tio estas fonto de gravaj miskomprenoj, tio certe estas problema. Kiugrade do la paralela ekzisto de iu el la proponitaj lingvouzoj apud la tradicia lingvouzo kaŭzus miskomprenojn?</p>
<p>Ĉi tie indas unue distingi miskomprenojn disde nekomprenoj: Se oni aŭdas nekonatan vorton, oni simple ne komprenas ĝin, rimarkas ke oni ne komprenas ĝin, kaj povas – se necese – demandi la parolanton pri la signifo de la vorto (aŭ se temas pri legado, rigardi la signifon en vortaro). Sed se oni aŭdas konatan vorton uzatan kun alia signifo ol la signifo, kiun oni konas, povas okazi ke oni opinias esti kompreninta la vorton, kvankam oni fakte miskomprenis ĝin. Tio estas pli danĝera ol nekompreno, ĉar oni opinias, ke oni komprenis kaj sekve ne demandas la parolanton pri la intenco, do ne korektas la problemon. </p>
<p>La problemoj kaŭzitaj de nekompreno rilatas al tio, ke la ŝanĝproponoj devigas la lingvo-uzantojn lerni novan esprimon. La miskomprenoj pro paralela ekzisto de tradicia kaj reformita lingvouzo estas ĉiam la samaj miskomprenoj, kiuj povas okazi eĉ post plena transiro al la reformita lingvouzo ĉe legado de malnovaj tekstoj verkitaj antaŭ la reformo. Komparante la diversajn proponojn mi do ĉiam kune konsideros eblajn miskomprenojn, sendepende de tio, ĉu ili okazas ĉe legado de malnovaj verkoj aŭ ĉe paralela ekzisto de tradicia kaj reformita lingvouzo.</p>
<p>Ĉu la jam ekzistanta variado inter la uzo de <i>li aŭ ŝi</i> kaj la tradicia uzo de <i>li</i> estas fonto de miskomprenoj? Teorie certas eblas seriozaj miskomprenoj. Konsideru ekzemple la jenan frazon:</p>
<p>&nbsp; (1) Se iu ne amas sian patrinon, li aŭ ŝi iĝos malfeliĉa.</p>
<p>En la tradicia lingvouzo, tio povas signifi nur, ke aŭ la ne-amanto aŭ la patrino iĝos malfeliĉa. Por tiuj, kiuj interpretas <i>li</i> kiel virsekse markitan kaj sekve kutime uzas <i>li aŭ ŝi</i> por ne-specifa persono de ajna sekso, la natura interpreto tamen estas, ke la frazo asertas nur, ke la ne-amanto iĝos malfeliĉa. </p>
<p>El la praktika sperto kun la nuntempa varianta lingvouzo mi tamen havas la impreson, ke ĉi tiaj miskomprenoj praktike preskaŭ neniam okazas: Ili ja povas okazi nur, se oni samtempe parolas pri ne-specifa kaj pri ina persono, kaj tiu kombino estas tiel malofta, ke la plej multaj Esperantistoj verŝajne ĝis nun eĉ ne rimarkis ĉi tiun specon de ebla miskompreno.</p>
<p>Ĉu eblas nomi la uzon de <i>li aŭ ŝi</i> kontraŭ-Fundamenta? La Ekzercaro en la Fundamento fakte klare instruas la seksan ne-markitecon de <i>li</i>: </p>
<p>&nbsp; (2) Ĉar ĉiu amas ordinare personon, kiu estas simila al li, tial tiu ĉi patrino varmege amis sian pli maljunan filinon, kaj en tiu sama tempo ŝi havis teruran malamon kontraŭ la pli juna. (Ekzercaro, §13)</p>
<p>La <i>li</i> en ĉi tiu frazo certe devas esti komprenata en in-inkluziva maniero, ĉar aliokaze ne estus logika rilato inter la <i>ĉar</i>-subpropozicio kaj la ĉefpropozicio. Se oni volas plene sekvi la Fundamentan modelon, oni do devus uzi <i>li</i> por remencii ne-specifan personon de ajna sekso.</p>
<p>Aliflanke, indas atenti, ke laŭ la Lingva Respondo <i>Pri pronomo por «homo»</i> citita en la antaŭa sekcio, Zamenhof ne emis konsideri ĉi tiun uzon de <i>li</i> gramatika regulo, sed nur sekvo de &#8220;silenta interkonsento&#8221;. Laŭ tiu vidpunkto, ĉi tiu Fundamenta frazo ne instruas iun gramatikan regulon, sed iun stilan detalon. Pri rompoj al stilaj tradicioj Zamenhof estis multe pli liberala ol pri rompoj al gramatikaj reguloj. Konsiderante, ke ĉe la interpreto de la Fundamento indas konsideri la intencojn de ĝia verkinto Zamenhof, oni do povas argumenti, ke la uzo de <i>li aŭ ŝi</i> tute ne kontraŭas Fundamentan regulon, sed nur Fundamentan stil-instruon, kio estas pli akceptebla.</p>
<p>La propono uzi <i>ĝi</i> ankaŭ kiel sekse neŭtralan pronomon por homoj baziĝas sur la ideo, ke tio ne kontraŭas la bazan gramatikan sistemon instruitan de Zamenhof, sed nur la &#8220;silentan interkonsenton&#8221; menciitan en la Lingva Respondo <i>Pri pronomo por «homo»</i>. Do ankaŭ pri ĉi tiu propono oni povas argumenti, ke ĝi ne kontraŭas Fundamentan regulon, sed nur Fundamentan stil-instruon. </p>
<p>La proponoj ekuzi novan pronomon kiel <i>ri</i>, <i>ŝli</i> aŭ <i>hi</i> estas ofte konsiderataj kontraŭ-Fundamentaj surbaze de Regulo 5 de la Fundamenta Gramatiko, kiu post la enkonduka frazo &#8220;La personaj pronomoj estas:&#8221; listigas la Esperantajn pronomojn (la Fundamenta Gramatiko ne havas Esperantan version; la franca, angla kaj germana versioj havas difinan artikolon komence de tiu frazo, dum en rusa kaj pola lingvoj tute ne havas artikolojn kaj sekve ne povas esprimi ĉi tian difinitecon). La uzo de la difina artikolo aludas al tio, ke la listo de pronomoj estas konsiderata kompleta. Laŭ tiu interpreto, aldono de nova pronomo nepre estas kontraŭ-Fundamenta. Fakte, la Fundamenta Ekzercaro kaj la Universala Vortaro aldonas plian pronomon, nome <i>ci</i>. La defendantoj de la jureca interpreto de la Fundamento emas interpreti tion kiel unusolan escepton benitan de la Fundamento mem, sen ke tio malvalidigas la ĝeneralan instruon ke ne eblas aldoni pronomojn al la listo de Regulo 5. Sed ĉar la tezata regulo, ke ne eblas aldoni pronomojn, ne nur havas Fundamentan kontraŭ-ekzemplon sed ankaŭ tute ne estas klare esprimita en Regulo 5, sed estas nur implicite esprimita per la uzo de difina artikolo en tri el la kvin lingvaj versioj de la Fundamenta Gramatiko, eblas dubi pri ĉi tiu jureca argumento.<sup>7</sup></p>
<p><i>ŝili</i> povas esti konsiderata kunmetaĵo de <i>ŝi</i> kaj <i>li</i>, tiel ke eblas defendi ĝian laŭ-Fundamentecon eĉ se oni akceptas, ke Regulo 5 ne permesas la aldonon de novaj pronomoj, almenaŭ se oni interpretas tiun malpermeson nur kiel malpermeson de novaj pronomaj morfemoj. <i>ŝili</i> kiel kunmetaĵo ja ne estas nova pronoma morfemo. Kompreneble ĝi estas iom nekutima speco de kunmetado, sed ĉar la Fundamento ne donas liston de ĉiuj akcepteblaj specoj de kunmetado, ne eblas nomi tion kontraŭ-Fundamenta.</p>
<p>Sendepende de la laŭ-Fundamenta statuso de ĉi tiuj proponoj, eblas argumenti ke en Esperanto same kiel en aliaj lingvoj la pronomoj praktike formas fermitan klason de vortoj, al kiu ne aldoneblas novaj vortoj. Tamen la ekzemplo de la sveda pronomo <i>hen</i> (almenaŭ se ĝia uzado daŭre plimultiĝos) montras, ke vortoklaso, kiu dum jarcentoj restis stabila kaj tial estis konsiderata klare fermita klaso, povas subite akcepti novan vorton, se la lingvouzantoj sentas fortan bezonon por tio. </p>
<p>Malsame al la uzo de <i>li aŭ ŝi</i>, la uzo de nova pronomo kiel <i>ri</i>, <i>ŝli</i>, <i>ŝili</i> aŭ <i>hi</i> ĝis nun ne eniris en la ĝeneralan lingvouzon. Tial, elirante el la nuntempa lingvouzo, tiuj proponoj postulas ŝanĝon al la lingvo, kiun la uzo de <i>li aŭ ŝi</i> ne plu postulas (ĉar rilate al <i>li aŭ ŝi</i> la ŝanĝo jam okazis tiugrade ke praktike ĉiuj nuntempaj Esperantistoj jam konas ĉi tiun lingvouzon). Homoj devas unue lerni la koncernan novan pronomon. El tiu vidpunkto, <i>ŝli</i> kaj precipe <i>ŝili</i> ŝajnas malpli problemaj ol <i>ri</i> kaj <i>hi</i>, ĉar ili relative facile povas esti komprenataj ankaŭ de homoj, kiuj neniam antaŭe renkontis ilin. </p>
<p>Ĉu ĉi tiuj proponoj estas fonto de miskomprenoj ĉe paralela ekzisto de tradicia kaj reformita lingvouzo aŭ ĉe la legado de malnovaj verkoj? Nu, la proponoj uzi <i>ri</i>, <i>ŝli</i> aŭ <i>ŝili</i> ja antaŭsupozas pure virseksan interpreton de <i>li</i>, kio kontraŭas la tradician uzon de <i>li</i> kiel sekse ne-markita pronomo. Se estonte homoj nur lernos pure virseksan interpreton de <i>li</i>, ili povus havi ioman malfacilon interpreti malnovajn tekstojn. Sed tiu problemo iugrade jam okazas nun pro la vasta uzado de <i>li aŭ ŝi</i>, kiu same antaŭsupozas pure virseksan interpreton de <i>li</i>. Ĉi tiuj problemoj ĉi-rilate do ne alportas problemojn, kiujn ne jam alportis la jam vaste uzata <i>li aŭ ŝi</i>.</p>
<p>La uzo de <i>ĝi</i> por homoj ne-infanaj ĝis nun ankaŭ ne eniris en la ĝeneralan lingvouzon, tiel ke ĝi ankaŭ devus esti unue lernata. Ĝi ankaŭ antaŭsupozas pure virseksan interpreton de <i>li</i>. Aldone ĝi tamen ankaŭ ŝanĝas la uzmanieron de <i>ĝi</i>, tiel ke ĝi povas alporti miskomprenojn de malnovaj tekstoj ne jam alportitajn de la uzo de <i>li aŭ ŝi</i>: Se iam iĝos normale uzi <i>ĝi</i> por uloj, oni ĉe uzado de <i>ĝi</i> en kunteksto, kie antaŭe estis menciita kaj aĵo kaj ulo, ne plu povus supozi, ke <i>ĝi</i> rilatas al la aĵo. Se oni alkutimiĝas al ĉi tiu laŭkuntekste eble ula interpreto de <i>ĝi</i>, oni povus mise apliki ĝin ankaŭ ĉe legado de malnovaj tekstoj, kaj sekve miskompreni, ke iu uzo de <i>ĝi</i> rilatas al antaŭe menciita ulo, kiam ĝi fakte rilatas al antaŭe menciita aĵo.</p>
<p>La uzo de <i>ĝi</i> krome havas la malavantaĝon, ke dum la lingvo-uzantoj ne estas alkutimiĝintaj al ĝia uzado por homoj, ili sentas ke ĝia uzo por homo metas tiun homon sur la nivelon de aĵo aŭ besto. Tiun problemon jam menciis Zamenhof en sia Lingva Respondo <i>Pri pronomo por «homo»</i>: &#8220;la vorto «ĝi» (uzata speciale por «bestoj» aŭ «senvivaĵoj») enhavas en si ion malaltigan (kaj ankaŭ kontraŭkutiman) kaj por la ideo de «homo» ĝi estus iom malagrabla&#8221;. Tiu problemo ankaŭ reale malhelpas al la disvastiĝo de ĉi tiu uzo de <i>ĝi</i>: Dum ĉi tiu uzo ankoraŭ estas tre malofta, oni emas senti ĝin kiel humiligan, kaj se temas pri uzo de <i>ĝi</i> rilate al specifa persono, ĝi eĉ povas esti interpretata kiel insulto. Ebla vojo el ĉi tiu dilemo povus esti, ke <i>ĝi</i> unue estas uzata nur por paroli pri ne-specifaj personoj, kie tiu humiliga nuanco ofte ne estas tiom granda problemo. Kiam multaj estos alkutimiĝintaj al tiu lingvouzo, oni jam povus komenci apliki ĝin ankaŭ por paroli pri specifaj personoj sen ke tio faras humiligan impreson.</p>
<p>La uzo de <i>tiu</i> en la rolo de sekse neŭtrala pronomo unuavide povus ŝajni bona solvo, kiu ne malobeas iun Fundamentan instruon kaj estas konforma kun la tradicia lingvouzo. Ĉi tiu ŝajno tamen baziĝas sur ignoro de la gramatikaj diferencoj inter <i>tiu</i> kaj pronomoj. Ja ekzistas situacioj, en kiuj eblas senprobleme anstataŭigi pronomon per <i>tiu</i>, sed ofte tio ne eblas senprobleme. Konsideru ekzemple la jenajn du frazojn:</p>
<p>&nbsp; (3) Se membro subaĉetas estraranon, li povas esti eksigata per simpla plimulto de la komitato.<br />
&nbsp; (4) Se membro subaĉetas estraranon, tiu povas esti eksigata per simpla plimulto de la komitato.</p>
<p>En la unua frazo la natura interpreto estas ke temas pri la eksigo de la membro, dum en la dua frazo la natura interpreto estas ke temas pri la eksigo de la estrarano. Estas ankoraŭ multaj alispecaj frazoj, en kiuj anstataŭigo de pronomo per <i>tiu</i> alportus iajn problemojn. La sistema uzado de <i>tiu</i> en la rolo de sekse neŭtrala pronomo alportus konfuzon inter la tradicie malsamaj funkcimanieroj de <i>tiu</i> kaj pronomoj, tiel ke tiu utila distingo povus tute forfali el la lingvo.</p>
<p>Malgraŭ tio ke la propono uzi <i>tiu</i> kiel sekse neŭtralan pronomon relative ofte aperas en lingvaj diskutoj, ĝi apenaŭ estas realigata en la efektiva lingvouzo. Mi suspektas ke la ĉefa kialo por tio estas ke la lingvouzantoj sentas, ke <i>tiu</i> ofte ne taŭgas kiel anstataŭigo de pronomo.</p>
<p>Ĉu, konsiderinte avantaĝojn kaj malavantaĝojn de la diversaj proponoj, ni nun povas konkludi, kiu propono estas la plej bona kaj plej subteninda? Nu, la afero ne estas tiel klara, ĉar tio dependas de oniaj prioritatoj. </p>
<p>Se oni interesiĝas nur pri la inkluzivigo de virinoj kaj ne pri la inkluzivigo de ne-duum-seksaj personoj, tiam la jam vaste aplikata solvo uzi <i>li aŭ ŝi</i> estas tute adekvata, kaj preferinda al la pli radikalaj proponoj bazitaj sur enkonduko de nova pronomo pro du kialoj: ĝi jam estas vaste uzata kaj konata, kaj ĝia malkongruo kun la Fundamentaj instruoj estas laŭ la Zamenhofa interpreto de <i>gramatiko</i> nur sur la nivelo de stilo kaj ne sur la nivelo de gramatiko. La ĉiama uzo de <i>li aŭ ŝi</i> (kaj same la ĉiama uzo de <i>li/ŝi</i>) estas tamen iom peza, precipe kiam oni devas uzi posedan formon <i>lia aŭ ŝia</i>. <i>ŝili</i> estas iom malpli peza, precipe la poseda formo <i>ŝilia</i>; do se oni akceptas mian argumenton pri ĝia laŭ-Fundamenteco, oni povas preferi <i>ŝili</i>. Se oni ne donas multe da pezo al la Fundamento, oni povas ankaŭ preferi la ankoraŭ pli malpezan <i>ŝli</i>. Se oni volas eviti la uzon de nova pronomo kaj tamen uzi koncizan esprimon, oni povas preferi <i>ĝi</i> por paroli pri ne-specifa persono de ajna sekso; ja en ĉi tiu ne-specifa uzo ĝia humiliga nuanco kutime ne povas esti miskomprenata kiel insulto.</p>
<p>Se oni aliflanke interesiĝas ankaŭ pri nediskriminacia parolado pri ne-duum-seksaj personoj, ĉiuj solvoj baziĝantaj sur ia kombino aŭ kunfando de <i>li</i> kaj <i>ŝi</i> estas netaŭgaj. Akceptante la supre prezentitajn argumentojn kontraŭ la uzo de <i>tiu</i>, principe povus esti taŭgaj la solvo uzi <i>ri</i>, la solvo uzi <i>ĝi</i> kaj la solvo uzi sekse neŭtralan <i>li</i> apud virseksa <i>hi</i>. Kiel priskribite supre, la <i>hi</i>-isma solvo tamen solvus la problemon nur post ĝia fina venko, tiel ke estas neniu motivo uzi ĝin nun (kaj sekve estas nerealisme esperi ke ĝi povus iam venki). La solvo uzi <i>ĝi</i> por paroli pri uloj iugrade havas similan problemon, ĉar antaŭ ĝia disvastiĝo ĝi povas fari humiligan impreson. Precipe se oni nuntempe serĉas solvon por paroli pri specifa ne-duum-seksa persono, tiu solvo do apenaŭ povas esti kontentiga por iu. Restas do nuntempe nur la solvo uzi <i>ri</i>. Ĉar ĉi tiu estas la sola solvo nuntempe funkcianta, ankaŭ la problemo, ke ĝi laŭ iuj interpretoj de la Fundamento estas kontraŭ-Fundamenta, ne povas esti kialo por tute kondamni ĝian uzon: Ĉu oni vere volas devigi homojn paroli pri aliaj homoj en diskriminacia aŭ insulta maniero pro lingvoplanada deklaro farita de kelkcent homoj antaŭ pli ol cent jaroj, kiuj tute ne povis antaŭvidi la socian evoluon, kiu kaŭzis ke oni nun sentas la bezonon lingve inkluzivigi ne-duum-seksajn personojn? </p>
<p>Se unue disvastiĝas la uzo de <i>ĝi</i> por paroli pri ne-specifaj homoj, la humiliga nuanco de la pri-homa uzo de <i>ĝi</i> povus perdiĝi, kaj <i>ĝi</i> ankaŭ povus esti uzata por ne-humilige paroli pri specifaj personoj. Tiam oni per <i>ĝi</i> ankaŭ povus inkluzivige paroli pri ne-duum-seksaj personoj. Por subteni ĉi tiun eblan evoluon, mi persone ekde nun provos kutimigi min al la uzo de <i>ĝi</i> por paroli pri ne-specifaj personoj. Sed se mi antaŭ la ĝenerala disvastiĝo de ĉi tiu uzo devos paroli pri specifa persono de nekonata aŭ ne-duuma sekso, mi por tiu situacio tamen klare preferos <i>ri</i>.</p>
<h3>Ŝanĝproponoj al la seksa signifo de substantivoj</h3>
<p>Mi jam klarigis supre, ke multaj nuntempaj Esperantistoj ne plu konsideras deviga la markadon de la sekse ne-markitaj substantivoj de la unua supre difinita klaso per <i>-in-</i> ĉe persono de konata ina sekso. En tiu lingvouzo tiuj substantivoj do estas ne nur ne-markitaj sed ankaŭ sekse neŭtralaj. Tio tamen koncernas nur la substantivojn de la unua klaso, kiel <i>instruisto</i>, <i>italo</i> kaj <i>amiko</i>, dum la virsekse markitaj substantivoj de la tria klaso (ekz. <i>patro</i> kaj <i>reĝo</i>) restas klare virseksaj en la lingvouzo de preskaŭ ĉiuj. </p>
<p>Tamen ekzistas ŝanĝpropono, kiu celas sekse neŭtraligi ankaŭ ĉi tiujn substantivojn, kaj enkonduki novan sufikson <i>-iĉ-</i> kun la signifo de virsekseco.<sup>8</sup> Tiel la seksa markado ĉe substantivoj iĝus tute simetria por la du seksoj. Ĉi tiu propono jam estas efektive uzata en la kelkaj malgrandaj rondoj, kiuj ankaŭ uzas <i>ri</i>. </p>
<p>Ĉi tiu propono same kiel la propono uzi <i>ri</i> origine venas el la inisma diskuto pri seksismo en Esperanto: Kelkaj inistoj konsideras la fakton, ke la baza formo de tiuj vortoj estas virseksa kaj la ina formo estas derivita de ĝi per aldono de sufikso kiel diskriminacion kontraŭ virinoj, ĉar ĝi faras la impreson, ke vireco estas io pli baza kaj normala ol ineco. </p>
<p>Pli konvinka ol ĉi tiu inisma argumento por la <i>iĉ</i>-isma lingvouzo tamen laŭ mi estas la argumento bazita sur la ekzisto de ne-duum-seksaj personoj: Se mi ekzemple havus inter miaj gefratoj unu personon, kiu sin konsideras nek viro nek virino, ĉu mi nomu tiun personon mia frato aŭ mia fratino? Neniu el la du esprimoj eblas, kaj ankaŭ ne eblas <i>frato aŭ fratino</i>, ĉar tiu persono estas nek nek. Ekzistas neniu tradicia esprimo taŭga por paroli pri ĉi tiu homo. Eble iuj pensas ke la netradicia esprimo <i>gefrato</i> povus taŭgi; sed dum <i>ge-</i> plu havas sian tradician signifon de ambaŭsekseco kiel bazan signifon, ankaŭ tiu esprimo povus esti tute maltaŭga, se temas pri persono, kiu ne konsideras sian sekson ia miksaĵo de virsekseco kaj ineco. La <i>iĉ</i>-isma propono forigus ĉi tiun problemon, ĉar laŭ ĝi <i>frato</i> iĝus tute seksneŭtrala, tiel ke oni simple povus diri <i>frato</i> sen pensigi pri virsekseco (ĉar por viro en tia parenco-rilato oni ja dirus <i>fratiĉo</i>). </p>
<p>Ĉi tiu ŝanĝpropono relative klare estas kontraŭ-Fundamenta, ĉar ĝi celas ŝanĝi la bazan signifon de pli ol dudek Fundamentaj radikoj. Sed se ĝi estas la sola maniero solvi la ĵus klarigitan problemon, oni ja povus akcepti ĝin malgraŭ ĝia kontraŭ-Fundamenteco.</p>
<p>Multe pli grava problemo laŭ mi estas, ke tiu ŝanĝpropono povas kaŭzi gravajn miskomprenojn: Se la aŭskultanto/leganto ne konas la <i>iĉ</i>-isman lingvouzon aŭ ne scias, ke la parolanto/verkinto tiel uzas la lingvon, ĝi povus pensi, ke temas pri viro, kiam fakte temas pri virino aŭ ne-duum-seksa persono, aŭ kiam la parolanto/verkinto fakte ne konas la sekson de la priparolata persono. Kaj tio ja estas miskompreno kaj ne nekompreno, tiel ke ĝi kutime restus nekorektita. Krome, se la <i>iĉ</i>-isma lingvouzo multe disvastiĝos, povos okazi ankaŭ inversa miskompreno, ĉu kiam temas pri parolanto ankoraŭ uzanta la lingvon laŭ la tradicia maniero, aŭ ĉu kiam temas pri verko verkita antaŭ la disvastiĝo de <i>iĉ</i>-ismo: La aŭskultanto/leganto povus pensi, ke estis dirita nenio pri la sekso de la persono, kiam fakte la intenco estis esprimi, ke temas pri virseksulo.</p>
<p>Kelkaj (ekzemple la <a href="http://www3.ocn.ne.jp/~gthmhk/riismo2.html">Riisma Manifesto</a>) proponas ĉe risko de miskompreno aldoni <i>ge-</i> kiel indikilon de seksneŭtraleco, do ekzemple uzi <i>gefrato</i> anstataŭ <i>frato</i> por substreki la sekse neŭtralan signifon. Tio povas helpi kontraŭ la unua speco de miskompreno, sed, se iam la uzo sen <i>ge-</i> disvastiĝos, la inversa miskompreno rilate al malnovaj verkoj tamen povus ankoraŭ okazi. Krome, tiu uzo de <i>ge-</i> kontraŭas la bazan ambaŭseksecan signifon de <i>ge-</i>. Oni povas kontraŭargumenti, ke – kiel mi klarigis en la sekcio pri la tradicia lingvouzo – jam tradicie <i>ge-</i> povas ĉe substantivoj de la tria klaso esti interpretata pli ajnaseksece ol ambaŭseksece (almenaŭ kiam la parolanto ne scias la sekson de la priparolataj personoj), kaj ke sekve tiu seksneŭtraliga uzo de <i>ge-</i> ĉe substantivoj de la tria klaso ne estas grava ŝanĝo aŭ fonto de miskomprenoj. </p>
<p>Se oni akceptas ĉi tiun seksneŭtraligan uzon de <i>ge-</i>, leviĝas la demando, ĉu oni entute bezonas ŝanĝi la signifon de la substantivoj de la tria klaso. Oni tiuokaze ja povas uzi la <i>ge</i>-formon por paroli seksneŭtrale, kaj plu interpreti la bazan formon virsekse. Almenaŭ la problemo, kiel paroli pri ne-duum-seksaj personoj, estus ankaŭ tiel solvita. Kompreneble restus la bazeco de la vira formo kaj nebazeco de la ina kaj seksneŭtrala formoj, kio povus esti konsiderata diskriminacio. Sed tiu argumento ne ŝajnas al mi sufiĉe forta por pravigi lingvouzon kontraŭan al la Fundamento kaj al la nuna kaj dekomenca lingvouzo. Pli grava problemo laŭ mi estas, ke se oni plu akceptos la ambaŭseksecan signifon de <i>ge-</i> ĉe substantivoj el aliaj klasoj ol la tria klaso (ekzemple <i>geinstruistoj</i> por <i>viraj kaj inaj instruistoj</i>), oni tiam havos iom konfuzan sistemon, laŭ kiu <i>ge-</i> havas ambaŭseksan signifon ĉe baze seksneŭtralaj substantivoj kaj ajnaseksan signifon ĉe baze virseksaj substantivoj. </p>
<p>Ekzistas alia propono simila al la baza <i>iĉ</i>-isma propono, sed kelkrilate malpli problema: La enkonduko de novaj sekse neŭtralaj radikoj kun signifoj analogaj al la signifoj de la substantivoj de la tria klaso. Ekzemple, oni povus enkonduki <i>spaŭs/o</i> en la seksneŭtrala senco &#8216;edzo aŭ edzino aŭ ne-duum-seksa persono en geedza rilato&#8217;. Ja temus nur pri trideko da radikoj enkondukendaj. La <i>iĉ</i>-istoj tiam uzus nur ĉi tiujn novajn radikojn, do ekzemple dirus <i>spaŭsiĉo</i> anstataŭ <i>edzo</i> kaj <i>spaŭsino</i> anstataŭ <i>edzino</i>.</p>
<p>Ĉi tiu propono ne estas kontraŭ-Fundamenta, ĉar la Fundamento permesas la ekuzon de novradiko por koncepto ne esprimebla per Fundamenta radiko (kaj seksneŭtrala analogaĵo al substantivo el la tria klaso je ĝenerale ne estas esprimebla per Fundamenta radiko, kun la escepto de seksneŭtralaj analogaĵoj al <i>knabo</i> kaj <i>reĝo</i>, por kio jam ekzistas la Fundamentaj <i>infano</i> kaj <i>monarĥo</i>); ĝi ankaŭ permesas ke Fundamentaj vortoj povus iam arĥaikiĝi, kiel laŭ ĉi tiu propono devus iam okazi al la substantivoj de la tria klaso. La propono ankaŭ tute evitas la problemon de miskomprenoj, kvankam ĝi klare povas kaŭzi nekomprenojn; sed nekomprenoj ja estas ĝenerale malpli problemaj ol miskomprenoj, ĉar ili kutime estas forigeblaj (ĉe skribaj tekstoj oni por tio devus – almenaŭ dum la tempo kiam la novaj radikoj ankoraŭ ne aperas en vortaroj – klarigi tiujn radikojn en piednoto aŭ gloso). </p>
<p>Kvankam trideko da novaj radikoj ne estas tre granda kvanto, ĝi tamen estas ioma problemo por ĉi tiu propono, ĉar oni unue devus interkonsenti pri formoj por tiuj novaj radikoj, kaj poste la Esperantistoj devus lerni ĉi tiujn novajn radikojn. Por mildigi tiun problemon, estus pli bone krei la novajn radikojn per sistemeca modifado de la ekzistantaj radikoj de la tria klaso. La sistemeca modifado devas esti difinata tiel, ke ĝi ĉe neniu el la radikoj de tiu klaso kaŭzas kolizion kun ekzistanta radiko (almenaŭ ne kun oficiala radiko), kaj ke ĝi ĉiam produktas prononceblajn kaj ne tro longajn vortojn. Ekzemplo por tia sistemo, kiun mi elpensis kaj kiu havas ĉi tiujn dezirindajn ecojn, estas la jena: Oni aldonas <i>j</i> post la kutime akcentita vokalo de la koncerna radiko; se tiu vokalo estas <i>i</i>, oni ŝanĝas ĝin al <i>e</i>; se tiun vokalon sekvas <i>ŭ</i>, oni forlasas tiun <i>ŭ</i>. Tiel oni ricevas ekzemple la vortojn <i>pajtro</i> (&#8216;patro aŭ patrino&#8217;), <i>ejdzo</i> (&#8216;edzo aŭ edzino&#8217;), <i>vejro</i> (&#8216;viro aŭ virino&#8217;) kaj <i>frajlo</i> (&#8216;fraŭlo aŭ fraŭlino&#8217;). </p>
<p>En ĉi tiu propono eĉ ne nepre necesas la enkonduko de la nova sufikso <i>-iĉ-</i>, ĉar la radiko <i>vir/</i> ja retenus sian virseksecan signifon kaj povus esti pluuzata prefikse. Oni do anstataŭ <i>ejdziĉo</i> kaj <i>ejdzino</i> por &#8216;edzo&#8217; kaj &#8216;edzino&#8217; povus ankaŭ uzi <i>virejdzo</i> kaj <i>ejdzino</i>. </p>
<p>Notu krome ke la sistemece modifitaj radikoj estas tiaj, ke la plej multaj kutimaj ĉjo- kaj njo-formoj restas senŝanĝaj: Oni povas pludiri <i>paĉjo</i> kaj <i>panjo</i> surbaze de la seksneŭtrala <i>pajtro</i>, <i>oĉjo</i> kaj <i>onjo</i> surbaze de la seksneŭtrala <i>ojnklo</i>, ktp; nur <i>avĉjo</i> kaj <i>avinjo</i> ne estus pravigeblaj surbaze de la seksneŭtrala formo <i>ajvo</i>, kaj do iam devus cedi al <i>ajvĉjo</i> kaj <i>ajvinjo</i> aŭ simple <i>ajĉjo</i> kaj <i>ajnjo</i>. </p>
<p>Ĉi tiu propono estas tute nova,<sup>9</sup> dum la baza <i>iĉ</i>-isma propono jam estas vaste konata inter homoj interesiĝantaj pri la temo. Sed pro tio, ke ĝi evitas la problemon de miskomprenoj kaj de kontraŭ-Fundamenteco de la baza <i>iĉ</i>-isma propono, kaj mia-imprese havas kompare kun tiu propono neniajn malvantaĝojn krom ĝia nekonateco kaj ne-elproviteco, laŭ mi indas plikonatigi ĉi tiun proponon.</p>
<p>Se ĉi tiu nova propono ŝajnas al iuj tro radikala, mi rekomendas al tiuj la ekuzon de seksneŭtraliga <i>ge-</i> ĉe substantivoj de la tria klaso kaj la konservadon de la Fundamenta signifo de la baza formo de tiuj substantivoj.</p>
<h3>Konkludo</h3>
<p>Sociaj ŝanĝoj okazintaj post la apero de Esperanto kaŭzis, ke la tradicia sistemo de sekso-markado en Esperanto estas nun de multaj konsiderata problema. Por solvi la problemojn, kiujn ĝi kaŭzas, oni tamen bone devas kompreni ĉi tiun tradician sistemon kaj la jam okazintajn ŝanĝojn al ĝi. En ĉi tiu artikolo mi detale analizis la tradician sistemon, atentigante pri tio, ke la lingvoscienca koncepto de markiteco estas tre grava por ĝuste kompreni ĝin. </p>
<p>Mi komparis diversajn proponojn al la problemoj de la pronomo-sistemo, fine pledante por la uzo de <i>ĝi</i> por paroli pri ne-specifaj personoj kiel preparvojo al la ĝenerala akcepto de la pri-homa uzo de <i>ĝi</i>, sed samtempe defendante la duman uzon de <i>ri</i> por paroli pri specifaj homoj de nekonata aŭ ne-duuma sekseco. </p>
<p>Rilate al la seksa signifo de substantivoj, la ĉefa problemo estas la klare virseksaj radikoj kiel <i>patro</i>, <i>frato</i>, <i>edzo</i> kaj <i>duko</i>, al kiuj mankas sekse neŭtralaj analogaĵoj. La de kelkaj praktikataj proponoj por solvi ĉi tiun problemon estas laŭ mia analizo mem tre problemaj, tiel ke mi ĉi tie prezentis kaj defendis novan proponon por solvi ĝin; kiel malpli radikalan alternativon al mia propono mi proponis la ekuzon de <i>ge-</i> en seksneŭtraliga funkcio ĉe tiuj klare virseksaj radikoj.</p>
<h3>Piednotoj</h3>
<p><sup>1</sup> La koncepto de markiteco estis unue enkondukita en la lingvosciencon de Nikolaj Trubetzkoy (1931) por la fonologia teorio. La ĉi tie uzata semantika markiteco-koncepto ŝuldiĝas al Roman Jakobson (1932).</p>
<p><sup>2</sup> <i>Malfermita</i> klaso de vortoj estas klaso, al kiu facile aldoniĝas novaj vortoj, dum al <i>fermita</i> klaso ne facile aldoniĝas novaj vortoj.</p>
<p><sup>3</sup> La sola escepto estas kelkaj figuraj multenombraj uzoj de substantivoj el la tria klaso, kiel ekzemple <i>la nepoj nin benos</i>. Ĉi tie <i>nepoj</i> ne estas uzataj en sia strikta senco kaj ankaŭ ne en la senco de <i>genepoj</i>, sed en la senco de <i>ajnaj personoj, kies vivotempo estas multe post la vivotempo de la parolanto</i>. Similaj ekzemploj estas <i>la filoj de Israelo</i> aŭ la uzo de <i>fratoj</i> en la Zamenhofa versaĵo <i>Al la fratoj</i>.</p>
<p><sup>4</sup> Mi uzas la de mi preferatan skemisman esprimon <i>inismo</i> tute samsignife al la tradicia esprimo <i>feminismo</i>.</p>
<p><sup>5</sup> La indonezia lingvo ankaŭ havas sekse markitajn substantivojn, sed tiuj plejparte venas de aliaj lingvoj, ekzemple la sanskrit-devenaj <i>putri</i> (&#8216;filino&#8217;) kaj <i>putra</i> (&#8216;filo&#8217;).  </p>
<p><sup>6</sup> La sola ŝanĝo, pri kiu mi konscias, estas ke <i>koko</i> origine estis virseksa (do apartenis al la tria supre menciita klaso de substantivoj), sed poste estis konformigita al la sistemo, laŭ kiu bestospecaj esprimoj ĝenerale estas sekse neŭtralaj (do ĝi transiris al la dua ĉi-supre menciita klaso, kie jam antaŭe estis la aliaj bestospecaj esprimoj).</p>
<p><sup>7</sup> Ĉiuokaze, la ideo interpreti la Fundamenton per metodoj venintaj el la interpretado de juraj tekstoj estas relative nova, elpensita de Helmut Welger en la 1990-aj jaroj, kaj daŭre estas nur marĝena fenomeno. Tial la nuntempa forta puŝado de ĉi tiu interpretmaniero fare de kelkaj individuoj kiel Bernardo Pabst kaj Andreas Kueck apenaŭ povas esti konsiderata kiel kontribuo al la konstanteco de la Esperanta lingvouzo.</p>
<p><sup>8</sup> Notu ke la <i>iĉ</i>-istoj ne plu povas diri <i>virsekseco</i>, ĉar por ili ankaŭ <i>viro</i> estas sekse neŭtrala, do ili anstataŭe diras <i>iĉeco</i>.</p>
<p><sup>9</sup> Mi unuafoje publike prezentis ĉi tiun proponon en Septembro en respondo al <a href="http://egalecen.wordpress.com/2014/08/04/kial-igi-riisto/">blogero</a> de la blogo <a href="http://egalecen.wordpress.com/">Egalecen</a>.</p>
<h3>Bibliografio</h3>
<p>Cooper, Robert. 1984. &#8220;The avoidance of androcentric generics.&#8221; <i>International Journal of the Sociology of Language</i>, 50: 5-20.<br />
Jakobson, Roman. 1932. &#8220;Zur Struktur des russischen Verbums&#8221;, en <i>Charistera Guglielmo Mathesio</i>, Prago, 74-84.<br />
Trubetzkoy, Nikolaj. 1931. &#8220;Die phonologischen Systeme.&#8221; <i>Travaux du Cercle Linguistique de Prague</i> 4: 96-116.</p>
]]></content:encoded>
					
					<wfw:commentRss>https://lingvakritiko.com/2014/10/16/esperanto-kaj-sekso/feed/</wfw:commentRss>
			<slash:comments>2</slash:comments>
		
		
			</item>
		<item>
		<title>El-interna kaj el-ekstera vortprovizo – analizo de la diskuto</title>
		<link>https://lingvakritiko.com/2008/03/03/el-interna-kaj-el-ekstera-vortprovizo-analizo-de-la-diskuto/</link>
					<comments>https://lingvakritiko.com/2008/03/03/el-interna-kaj-el-ekstera-vortprovizo-analizo-de-la-diskuto/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Mon, 03 Mar 2008 22:59:35 +0000</pubDate>
				<category><![CDATA[Fundamento]]></category>
		<category><![CDATA[Ĝenerale]]></category>
		<category><![CDATA[Oficialigoj]]></category>
		<category><![CDATA[Terminologio]]></category>
		<category><![CDATA[Vortaro]]></category>
		<category><![CDATA[Vortprovizo]]></category>
		<guid isPermaLink="false">http://lingvakritiko.com/2008/03/03/el-interna-kaj-el-ekstera-vortprovizo-%e2%80%93-analizo-de-la-diskuto/</guid>

					<description><![CDATA[Jam de la frua tempo de la Esperanto-historio batalas inter si du skoloj de vortfarado: La skemisma/simplisma skolo kiu favoras la vortfaradon el internaj elementoj, kaj la tiel nomata &#8220;naturalisma&#8221; skolo, kiu favoras enkonduki novajn radikojn surbaze de alilingvaj vortoj/radikoj. En ĉi tiu eseo mi kritike analizas la nunan staton de la diskuto, precipe per [&#8230;]]]></description>
										<content:encoded><![CDATA[<p style="margin-bottom: 0cm; line-height: 120%"><font color="#000000">Jam de la frua tempo de la Esperanto-historio batalas inter si du skoloj de vortfarado: La skemisma/simplisma skolo kiu favoras la vortfaradon el internaj elementoj, kaj la tiel nomata &#8220;naturalisma&#8221; skolo, kiu favoras enkonduki novajn radikojn surbaze de alilingvaj vortoj/radikoj. En ĉi tiu eseo mi kritike analizas la nunan staton de la diskuto, precipe per analizo de la argumentoj en la libro &#8220;La bona lingvo&#8221; de Claude PIRON kaj en la eseo &#8220;La mava lingvo&#8221; de Jorge CAMACHO.</font></p>
<p><span id="more-61"></span></p>
<h3>Terminaro</h3>
<p>Unue mi diru kelkajn aferojn pri la terminaro uzata en ĉi tiu diskuto:</p>
<ul>
<li>La vorto <strong><em>neologismo</em></strong> havas iomete alian signifon, kiam oni parolas pri Esperanto ol kiam oni parolas pri aliaj lingvoj. Rilate al Esperanto oni kutime nur uzas ĝin por novaj radikoj (dum rilate al aliaj lingvoj, ĝi ankaŭ povas esti uzata por novaj kunmetaĵoj el jam ekzistantaj elementoj) – por eviti tiun dusignifecon mi uzos la vorton <strong><em>novradiko</em></strong> anstataŭe (dum parolante pri aliaj lingvoj, mi uzus <em>novvorto</em>). Oni kutime uzas la vorton <em>neologismo</em> (aŭ <em>novradiko</em>) por ĉiu radiko ne-Fundamenta aŭ ne oficiale aldonita, eĉ se la vorto jam ne plu estas tiel nova. </li>
<li>Vorto estas <strong><em>Fundamenta</em></strong>, se ĝi aperas en la Fundamento, kaj  <em><strong>oficiala</strong></em>, se ĝi aperas en la Fundamento aŭ en Oficiala Aldono.</li>
<li>Kiam oni transprenas vorton el alia lingvo, tio estas <em><strong>el-ekstera</strong></em> vortfarado; se oni uzas jam ekzistantajn radikojn kaj afiksojn por krei novan vorton, tio estas <strong><em>el-interna</em></strong> vortfarado. </li>
<li>La prefero al el-interna vortfarado nomiĝas <em><strong>skemismo</strong></em> aŭ <em><strong>simplismo</strong></em>. Pro la verko &#8220;La bona lingvo&#8221; de Claude PIRON, en kiu li argumentas por prefero de el-interna al el-ekstera vortfarado, oni foje uzas la esprimon <em><strong>bona lingvo</strong></em> por skemisma lingvaĵo. La emo al el-ekstera vortfarado foje nomiĝas <em><strong>naturalismo</strong></em>, sed laŭ PIRON tiu termino evitindas, ĉar fakte la el-interna vortfarado estas pli &#8220;natura&#8221; por la homa psiko (kiel montras la lingvouzo de infanoj aŭ plenkreskaj lernantoj de iu ajn lingvo). </li>
</ul>
<h3>La bona lingvo</h3>
<p style="margin-bottom: 0cm; line-height: 120%"> <font color="#000000"><cite>La bona lingvo</cite> estas verko de Claude PIRON aperinta en 1989, kun dua eldono el 1997 (kiam mi citas el ĝi, mi mencias la paĝonombrojn de la dua eldono). PIRON mem prezentas ĝin kiel ĉefe subjektivan verkon, en kiu li pledas por pli multa uzo de la vortfaraj ebloj de Esperanto anstataŭ vaste uzi novradikojn. Sed kvankam en la libro certe ĉefrolas la subjektiva vidpunkto de PIRON, li tamen prezentas multajn objektivajn argumentojn por sia vidpunkto. Kiel kutime ĉe PIRON, la verko klarigas multajn aferojn el psikologia vidpunkto. En ĉi tiu eseo, mi ĉefe koncentriĝos pri liaj objektivaj argumentoj ne-psikologiaj.</font></p>
<p style="margin-bottom: 0cm; line-height: 120%"> <font color="#000000">PIRON argumentas, ke la reale uzata Esperanto riĉas dum en ĝi superregas el-interna vortfarado. Li pruvas tion per ekzemploj de kunmetaĵoj, kiuj estis reale uzataj en parola Esperanto: <em>malprotekti</em>, <em>pratimo</em>, <em>muzeema</em>, <em>alprelegotoj</em>.<a name="1a" href="#1b"><sup>1</sup></a> Li laŭdas la Zamenhofan ideon malgrandigi la kvanton de lernendaj radikoj per la uzo de er-kombinado. Por li, la el-ekstera vortfarado estas rezisto al tiu granda ŝanĝo, kiun alportis tiu Zamenhofa ideo.<a name="2a" href="#2b"><sup>2</sup></a></font></p>
<p style="margin-bottom: 0cm; line-height: 120%"> <font color="#000000">PIRON kritikas ke la el-ekstera vortfarado ĉefe malfaciligas Esperanton por ne-Eŭropanoj, dum Eŭropanoj (precipe la pli kleraj Eŭropanoj) povas kompreni la plej multajn novradikojn senprobleme; lia ekzemplo estas tiu de la fama japana esperantisto Kiotaro DEGUĈI, kiu junaĝe ĉeestis UK-on en Sofio, kaj konstatis ke la tro multaj eŭropdevenaj fakterminoj baras lian komprenon de la prelegoj. PIRON mencias vortojn kiel <em>aŭtoktono</em>, <em>pediatro</em> kaj <em>eŭfonie</em>, kiujn multaj eŭropanoj povas kompreni senprobleme, dum por ĉinoj kaj japanoj ili estas misteroj, kiuj baras la komprenon ĝis kiam ili rigardas vortaron. Laŭ li, la uzo de la alternativoj <em>praloĝanto</em>, <em>infankuracisto</em> kaj <em>belsone</em> demokratiigas la rilaton inter anoj de diversaj popoloj.<a name="3a" href="#3b"><sup>3</sup></a> </font></p>
<h3>La mava lingvo</h3>
<p style="margin-bottom: 0cm; line-height: 120%"> <font color="#000000">En 1999 aperis la eseo &#8220;La mava lingvo: neologismoj kaj malneologismoj en Esperanto&#8221; de Jorge CAMACHO,<a name="4a" href="#4b"><sup>4</sup></a> kiu estas kritika respondo al la libro de PIRON. CAMACHO unue montras, ke &#8220;la realo estas iom malpli simpla&#8221;<a name="5a" href="#5b"><sup>5</sup></a> ol ĝin bildigas PIRON, ĉar multaj radikoj, kiujn oni konsideras aŭ konsideris novradikoj, jam eniris la realan lingvo-uzon. Kiel ekzemplojn li donas vortojn, kiuj aperis en listo de novradikoj en la Parnasa Gvidlibro de 1932, sed kiuj intertempe iĝis komun-uzaj: <em>eseo</em><span style="font-style: normal">,</span><em> kiosko</em><span style="font-style: normal">,</span><em> mesaĝo</em><span style="font-style: normal">,</span><em> tajp</em><span style="font-style: normal">i,</span><em> fiki</em><span style="font-style: normal">, </span><em>bebo</em><span style="font-style: normal"> ktp. (Tamen en lia listo de intertempe &#8220;komun-uzaj&#8221; vortoj ankaŭ troviĝas kelkaj, kiuj kvankam foje renkonteblaj, ne vere estas komun-uzaj, ekz-e </span><em>mitingo</em><span style="font-style: normal"> kaj</span><em> dista</em><span style="font-style: normal">.)</span></font></p>
<p style="margin-bottom: 0cm; font-style: normal; line-height: 120%"> <font color="#000000">Laŭ CAMACHO la vera problemo estas tiuj parolantoj kiuj ne flegas aŭ eĉ mistraktas Esperanton. Li plendas pri la malĝusta lingvo-uzo de &#8220;vortar-fobiuloj&#8221;; liaj ekzemploj estas uzo de <em>frimasono</em> anstataŭ <em>framasono</em> kaj de <em>oktopuso</em> kaj <em>oktopodo</em> anstataŭ <em>polpo</em>. </font></p>
<p style="margin-bottom: 0cm; font-style: normal; line-height: 120%"> <font color="#000000">Aldone, ĝenas lin la manko de ekvivalentoj en Esperanto por konceptoj klare formeblaj alilingve. Li tamen donas laŭ mi tre malbonan ekzemplon por tiu manko: Li mencias la anglan vorton &#8220;boyfriend&#8221;, por kiu li enkondukis la novradikon &#8220;umiko&#8221; – tute nenecesan, ĉar almenaŭ en la junulara lingvouzo (kie tiu koncepto plej ofte estas bezonata), tute enradikiĝis la uzo de la kunmetaĵo &#8220;koramiko&#8221; en tiu senco. Li nomas tiun kunmetaĵon &#8220;inĝenieraĵo&#8221; – laŭ mi ĝi estas normala, facile komprenebla kunmetaĵo, kiu alprenis fiksitan signifon (same kiel &#8220;lernejo&#8221; alprenis fiksitan signifon kaj ne estas iu ajn loko de lernado). Ankaŭ la fakto, ke iam iuj uzis tiun kunmetaĵon en la senco &#8220;tre bona amiko&#8221; tute ne ĝenas ĝiajn nunajn uzantojn.</font></p>
<p style="margin-bottom: 0cm; line-height: 120%"> <font color="#000000">En la sama eseo, CAMACHO ankaŭ  argumentas en maniero, kiu fakte subtenas la ideojn de PIRON: Ekz-e, li kritikas ke al vorto kiel <em>malbona</em> mankas forto, kaj tial necesas uzi vortojn kiel <em>malbonega</em><span style="font-style: normal">, </span><em>terura</em><span style="font-style: normal">,</span><em> aĉa</em><span style="font-style: normal">,</span><em> fuŝa</em><span style="font-style: normal">, </span><em>vomiga</em><span style="font-style: normal">,</span><em> naŭza</em><span style="font-style: normal">,</span><em> merda </em><span style="font-style: normal">kaj</span><em> putra</em><span style="font-style: normal">. Certe al PIRON plaĉus ĉiuj ĉi vortoj krom </span><em>merda</em><span style="font-style: normal">, ĉar ili montras kiom da nuancoj kaj emocioj esprimeblas per la rimedoj de la reala lingvouzo. Tuj poste CAMACHO mencias &#8220;neologismojn&#8221; kiel </span><em>malnokto</em><span style="font-style: normal">, </span><em>malkruda</em><span style="font-style: normal">, </span><em>kapi </em><span style="font-style: normal">kaj</span><em> lipi</em><span style="font-style: normal">. Tiuj estas novvortoj sen esti novradikoj – ĝuste laŭ la plaĉo de PIRON kaj aliaj skemistoj. </span></font></p>
<p style="margin-bottom: 0cm; line-height: 120%"> <font color="#000000">Fine de la eseo CAMACHO defendas sian propran grandskalan uzon de novradikoj per la argumento ke li celas altkvalitan komunikadon, &#8220;lingvon riĉan, esprimivan, kapablan je precizo kaj je preciozo, je koloroj kaj nuancoj&#8221;. Sed la fakto, ke li implice akceptas la supozon ke pli granda kvanto da novradikoj donas pli da esprim-riĉeco, nuancoj kaj precizo al la lingvo, ŝajnas montri ke li ne tre atente legis la libron de PIRON, aŭ almenaŭ igas onin konkludi ke lia eseo estas tute nekontentiga respondo al <em>La bona lingvo</em>. </font></p>
<p style="margin-bottom: 0cm; line-height: 120%"> <font color="#000000">PIRON ekz-e skribas, ke en Esperanto ofte eblas precizi pli ol en aliaj lingvoj. Tiel la franca vorto <em>condiciple</em><span style="font-style: normal"> tradukeblas en Esperanton per samklasano, samlernejano, kunstudanto, kunlernanto, studokunulo ktp. Li aldonas, ke ankaŭ malprecizeco, se ĝi kunekzistas kun precizeco, estas io riĉiga; li donas la ekzemplon de la vorto </span><em>skribilo</em><span style="font-style: normal">, por kiu ne ekzistas franca ekvivalento, ĉar la franca havas nur precizajn vortojn por la diversaj specoj de skribiloj. Ke Esperanto havas, aldone al la unuopaj vortoj por la specoj de skribiloj, ankaŭ la pli malprecizan vorton </span><em>skribilo</em><span style="font-style: normal"> certe igas ĝin ĉi-rilate pli riĉa ol la franca. </span></font></p>
<p style="margin-bottom: 0cm; font-style: normal; line-height: 120%"> <font color="#000000">Aldone, la kredo ke per novradiko oni povas arte esprimi iun nuancon estas iluzio, ĉar en arta verkado tre gravas la elvokado de emocioj. Pri tio PIRON skribas sur paĝo 98: &#8220;Por senti la harmonojn de vorto, necesas, ke oni renkontu ĝin cent- aŭ almenaŭ kvindek-foje en diversaj situacioj kaj ĉirkaŭtekstoj. Legi la signifon el vortaro havigas al vi nenion el la etoso de la radiko&#8221;. Eĉ se nombro malpli alta ol kvindek povas sufiĉi, certe estas vero en ĉi tiu aserto. Kial CAMACHO tute ne respondas al ĉi tiu argumento?</font></p>
<h3>Pri la Fundamento kaj oficialeco</h3>
<p style="margin-bottom: 0cm; line-height: 120%"> <font color="#000000">Ĉar multaj el la radikoj, kiujn la skemistoj emas eviti, estas ne-oficialaj (do nek Fundamentaj nek oficiale aldonitaj), oni foje egaligas la skemismon al la emo eviti ĉiujn ne-oficialajn (aŭ eĉ ĉiujn ne-Fundamentajn) radikojn. Certe estas iuj skemistoj, kiuj emas tiel limigi sian vortprovizon. Sed oni ne egaligu tiun oficial-vortismon aŭ Fundament-vortismon al la skemismo, ĉar temas pri apartaj ismoj, kiuj nur foje koincidas: La fama skemisto Renato Corsetti ekz-e kritikas la unuan Oficialan Aldonon, en kiu oficialiĝis vortoj kiel <em>antipatio</em> (=<span style="font-style: normal">malsimpatio</span>) kaj <em>anonima</em> (=<span style="font-style: normal">sennoma</span>).<a name="6a" href="#6b"><sup>6</sup></a> PIRON mem mencias sian preferon de la ne-oficiala <em>spontana</em> al la oficiala <em>spontanea</em>. Kaj ne temas nur pri oficiale aldonitaj vortoj, sed eĉ pri Fundamentaj vortoj: Ekz-e, PIRON kritikas la vorton <em>redaktoro</em>,<a name="7a" href="#7b"><sup>7</sup></a> kiu anstataŭigeblas per <em>redaktanto</em> aŭ <em>redaktisto</em>. Aldone skemistoj certe konscias ke estas multaj uzindaj vortoj (ĉefe fakvortoj) kiuj estas ne-oficialaj, ekz-e <em>ronroni</em> (=murmuri kiel kontenta kato), la matematika esprimo <em>primo</em> kaj la birda specio <em>melopsitako</em> (se oni konsideras ne nur la ne-oficialajn, sed ĉiujn ne-Fundamentajn vortojn, aldoniĝas multe pli da uzindaj vortoj: <em>bildo</em>, <em>gorilo</em>, <em>dramo</em>, <em>bito</em> ktp). </font></p>
<p style="margin-bottom: 0cm; line-height: 120%"> <font color="#000000">(Kompreneble mi konscias pri tio, ke la plej multaj skemistoj  interesiĝas pri Fundamenteco kaj oficialeco de vortoj, kaj preferas uzi oficialajn vortojn; sed tion ili faras ĉefe ĉar ili bezonas ian skafaldon, kiu kuntenas la lingvon. Se ili ne rigardus la Fundamenton, ili ekz-e povus konkludi, ke oni evitu la vorton &#8220;juna&#8221;, ĉar ja eblas diri &#8220;malolda&#8221;. Kutime sufiĉas kiel PIRON<a name="8a" href="#8b"><sup>8</sup></a> uzi la realan lingvouzon kiel normon, kaj la Fundamenteco kaj oficialeco povas iasence konsideriĝi nur anstataŭaj kriterioj, ĉar la reala lingvouzo estas pli malfacile kontrolebla ol oficialeco). </font></p>
<p style="margin-bottom: 0cm; line-height: 120%"> <font color="#000000">CAMACHO mem ankaŭ tiel tro-simpligis la vidpunkton de la skemistoj por pli facile ataki ĝin: Ekz-e li mencias la esprimojn &#8220;elokventa mesaĝo&#8221; kaj &#8220;embuska etoso&#8221;,<a name="9a" href="#9b"><sup>9</sup></a> ĉe kiuj oni povas miri pri tio ke la A-vortoj (adjektivoj) estas Fundamentaj kaj la O-vortoj (substantivoj) ne. Sed la fakto, ke ekzistas ne-Fundamentaj vortoj pli kutimaj ol iuj Fundamentaj vortoj tute ne estas problemo por la skemistoj, ĉar ilia vidpunkto ja ne rilatas al Fundamenteco (aŭ oficialeco) de vortoj.</font></p>
<p style="margin-bottom: 0cm; line-height: 120%"> <font color="#000000">Ŝajne CAMACHO mem konscias pri tio, ke skemismo ne egalas al nur-Fundamentismo aŭ nur-oficialismo, ĉar li mem skribas: &#8220;La devizo de t.n. simplistoj efektive tre simplas: &#8216;mi aprobas nur tiujn neologismojn, kiuj konvenas aŭ plaĉas al mi'&#8221;. Sed simplistoj ja povas akcepti malkonsenton pri unuopaj radikoj; ilia devizo ne rilatas al unuopaj radikoj sed al ĝenerala principo eviti tute ne-necesajn radikojn kaj ne-troigi la enkondukon de novradikoj. </font></p>
<h3>Grava distingo</h3>
<p style="margin-bottom: 0cm; line-height: 120%"> <font color="#000000">Kaj PIRON kaj CAMACHO argumentas kontraŭ aŭ por novradikemo ĝenerale, sen aparte konsideri la malsamajn specojn de novradikoj, por kiuj oni bezonas tute malsamajn argumentojn. Mi tial dividos la diskuton en kvar partojn laŭ la specoj de novradikoj, kaj konsideros la argumentojn por kaj kontraŭ certa speco de novradikoj aparte:</font></p>
<ul>
<li>Fakaj/sciencaj/teknikaj novradikoj, ĉefe de grek-latina deveno, ekz-e <em>labialo</em> (=lipa konsonanto), <em>pediatro</em> (=infankuracisto), <em>pneŭmonito</em> (=pulm-inflamo), <em>aŭtodidakte</em> (mem-lerne); lastatempe ankaŭ de anglalingva deveno, ekz-e <em>softvaro</em> (=programaro), <em>blogo</em> (=reta taglibro)</li>
<li>Vortoj por nefakaj konceptoj, kiuj ne havas precizan unuvortan ekvivalenton en (sen-novradika) Esperanto, ekz-e <em>timida</em> (<font face="Times New Roman, serif">≈ </font>timema, sinĝenema, malaplomba), <em>langvoro</em> (<font face="Times New Roman, serif">≈ malviglo, (dolĉa) melankolio, palo, senforteco)</font></li>
<li>Tute samsignifaj anstataŭigoj/alternativoj al jam ekzistantaj vortoj; ĉefe temas pri la mal-<em>mal</em><span style="font-style: normal">-vortoj (ekz-e </span><em>frida</em><span style="font-style: normal">=malvarma, </span><em>poka</em><span style="font-style: normal">=malmulta), sed ankaŭ pri vortoj kiel </span><em>bagaĝo</em><span style="font-style: normal"> (=pakaĵo) kaj </span><em>taŭro</em><span style="font-style: normal"> (=virbovo)</span></li>
<li>Frue enkondukitaj novradikoj, kiuj jam delonge tute enradikiĝis en la realan lingvouzon, ekz-e <em>mesaĝo</em>, <em>pluraj</em>, <em>humuro</em> kaj <em>baleto</em></li>
</ul>
<h3>Fakaj/sciencaj/teknikaj novradikoj</h3>
<p style="margin-bottom: 0cm; line-height: 120%"> <font color="#000000">Neniu povas dubi, ke foje necesas novaj radikoj por esprimi novajn teknologiaĵojn aŭ novajn fakajn konceptojn. Al ĉi tiu kampo apartenas la plej multaj Esperantaj novradikoj, kaj granda proporcio el ili vere estas necesa. Aliflanke ankaŭ aperis multaj ne-necesaj radikoj ĉi-kampe: <em>dermatologo</em> anstataŭ <em>haŭtkuracisto</em>, <em>agro</em> anstataŭ <em>kampo</em>, <em>abdomeno</em><span style="font-style: normal"> anstataŭ </span><em>ventro</em><span style="font-style: normal">, </span><em>hardvaro</em><span style="font-style: normal"> anstataŭ </span><em>aparataro</em><span style="font-style: normal"> ktp. Kutime tiuj vortoj jam ekzistas kiel fakaj esprimoj en pluraj eŭropaj lingvoj antaŭ ol eniri Esperanton. Tiuj, kiuj enkondukas ilin al Esperanto, argumentas ke tio estas laŭ-Fundamenta pro la 15-a regulo. La 15-a regulo tamen celas nur vortojn &#8220;kiujn la plimulto de la lingvoj prenis el unu fremda fonto&#8221; – ĝi ne asertas ke sufiĉas se la plimulto de la Eŭropaj lingvoj prenis ĝin el unu fonto, sed vere postulas, ke estu plimulto de ĉiuj lingvoj. Fine de la 19-a kaj komence de la 20-a jarcento estis ankoraŭ tre kutime en la Okcidenta kultursfero ignori la ne-eŭropajn lingvojn – la Esperantistoj (ja tiam ĉefe Okcidentanoj) faris la samon kaj tial uzis la 15-an regulon por esperantigi vortojn kiujn la plej multaj eŭropaj lingvoj konas – sen konsidero de la ne-eŭropaj lingvoj. Ne farus multe da senco nun kritiki niajn pionirojn, kiuj ja vivis en tute alispeca socio, sed tamen oni kritiku tiujn, kiuj daŭre pensas tiel. Kiam oni konsideras ĉiujn lingvojn, eŭropajn kaj ne-eŭropajn, multaj fakvortoj de greklatina aŭ anglalingva deveno ne aperas en la plimulto de la lingvoj, sed nur en malplimulto. Do oni tre atente uzu la 15-an regulon.</span></font></p>
<p style="margin-bottom: 0cm; line-height: 120%"> <font color="#000000"><span style="font-style: normal">Sed kial la Okcidentaj (kaj kelkaj ne-Okcidentaj) lingvoj tiel emas al greklatinaj fakvortoj? Laŭ kelkaj lingvistoj, la avantaĝo de tiuj fakvortoj, kiuj baziĝas sur malnovgrekaj kaj latinaj elementoj estas ke ili staras meze inter arbitraj vortkreoj kaj vortfarado per kunmetado.<a name="10a" href="#10b"><sup>10</sup></a> Ĉe kunmetitaj vortoj, ekzistas la risko de eraraj konkludoj pri la vortsignifo; ekz-e germanaj gramatikistoj kritikas la kunmetitan vorton <em>Tatform</em> (&#8220;ago-formo&#8221;) uzatan anstataŭ <em>Aktiv</em></span><span style="font-style: normal"> (aktiva voĉo), ĉar verboj en aktiva voĉo ofte esprimas tute ne-agan signifon (ekz-e &#8220;suferas&#8221;). Kvankam la vorto </span><em>Aktiv</em><span style="font-style: normal"> mem enhavas  latinan radikon kun la signifo &#8220;agi&#8221;, tio ne kaŭzas erarajn konkludojn ĉe la plej multaj germanoj, kiuj ja ne konas la precizan signifon de iu latina radiko. </span></font></p>
<p style="margin-bottom: 0cm; line-height: 120%"> <font color="#000000"><span style="font-style: normal">Ĉu do pro la sama kialo ni ankaŭ preferu uzon de greklatinaj elementoj al Esperantaj elementoj en vortfarado? Laŭ mi certe ne, ĉar estas fundamenta diferenco inter Esperanto kaj tiuj Okcidentaj lingvoj: En Esperanto ekzistas jam multegaj tute enradikiĝintaj kunmetaĵoj, kies signifoj ne sekvas per pura logiko el la signifoj de la konsistaj elementoj. Ekz-e grupo de kvin arboj ne estas arbaro, kvankam ĝi ja estas aro de arboj. Kaj universitato ne estas lernejo, kvankam ĝi estas loko en kiu oni lernas. La signifoj de la vortoj </span><em>arbaro</em><span style="font-style: normal"> kaj </span><em>lernejo</em><span style="font-style: normal"> do ne sekvas per pura logiko el la signifoj de la elementoj </span><em>arb-</em><span style="font-style: normal">,</span><em> -ar-</em><span style="font-style: normal">,</span><em> lern- </em><span style="font-style: normal">kaj</span><em> -ej-</em><span style="font-style: normal">. La grava afero estas, ke la konsistaj elementoj ne donas difinon de la kunmetita vorto. Eĉ pli grave ol ĉe per-afiksa vortfarado, tio veras ĉe vortfarado per precizigaj antaŭelementoj: </span><em>orfiŝo</em><span style="font-style: normal"> ne konsistas el oro, kaj iu fingro povas esti dika sen esti </span><em>dikfingro</em><span style="font-style: normal">. Certe ankaŭ en aliaj lingvoj ekzistas tiaj kunmetaĵoj, kiuj ne estas difineblaj per siaj konsistaj elementoj: Analoge al la Esperanta vorto </span><em>orfiŝo </em><span style="font-style: normal">ekzistas la samsignifa germana vorto </span><em>Goldfisch</em><span style="font-style: normal"> kaj la angla vorto </span><em>goldfish</em><span style="font-style: normal">. Sed tamen aliaj lingvoj (almenaŭ aliaj Okcidentaj lingvoj) havas multe malpli da tiaj kunmetaĵoj ol Esperanto. En tiuj lingvoj, oni emas kompreni novajn kunmetaĵojn el internaj lingvo-elementoj kvazaŭ tiuj elementoj difinas ilin. En Esperanto aliflanke dekomence regis la principo de vasta el-interna vortfarado; tial nature forestis tiu emo al difina kompreno. Konklude, tiu argumento por el-ekstera vortfarado en Okcidentaj lingvoj ne validas por Esperanto.</span></font></p>
<p style="margin-bottom: 0cm; font-style: normal; line-height: 120%"> <font color="#000000">La problemo estas, ke la Okcidentaj Esperantistoj, kiuj enkondukas nenecesajn fakajn novradikojn, ofte tute ne konscias pri tio, ke ili per tio malfaciligas Esperanton. Ili ne konscias pri la fakto, ke multaj ne-Okcidentaj lingvoj ne havas tiujn vortojn, kaj ke eĉ en kelkaj Okcidentaj lingvoj, ilin konas nur la plej kleraj homoj. Kiel skribis PIRON, &#8220;en la granda plimulta el la kazoj, la avantaĝo estas donita al tiuj, kiuj komprenas la latinan aŭ iun latinidan lingvon, plus tiujn grekajn radikojn, kiuj firmiĝis en la lingvaĵo de kleruloj okcident-eŭropaj&#8221;.<a name="11a" href="#11b"><sup>11</sup></a> Kaj certe li pravas dirante ke &#8220;ju pli ni uzas vortojn ne formitajn el la baza radikaro, des pli ni aldonas monatojn kaj jarojn da lernado aŭ da lingva malkomforto al kunhomoj&#8221;. Parolante pri la vorto <em>aŭtodidakte</em> (=memlerne, mem-instrue), li retorike demandas &#8220;Kial paroli greke, se eblas sin esprimi en Esperanto?&#8221;, kaj prave asertas ke tio estas kontraŭa al la naskokialo de Esperanto. </font></p>
<p style="margin-bottom: 0cm; font-style: normal; line-height: 120%"> <font color="#000000">Pri la pli nova emo preni multajn fakajn radikojn (precipe komputadajn) el la angla lingvo, oni povas diri preskaŭ la samajn aferojn, kiujn PIRON diris pri grek-latinaĵoj; kial uzi la novradikojn <em>softvaro </em>kaj <em>hardvaro</em>, se eblas sin esprimi pli klare per la kunmetaĵoj <em>programaro</em> kaj <em>aparataro?</em> (La fakto, ke PIRON mem nenion diris pri tiu anglalingva influo, verŝajne venas nur de tio, ke li verkis sian libron en 1989, kiam ankoraŭ estis multe malpli da anglalingva influo sur la Esperantan vortprovizon.)</font></p>
<p style="margin-bottom: 0cm; font-style: normal; line-height: 120%"> <font color="#000000">Ni revenu al la grek-latinaĵoj: PIRON ankaŭ atentigas pri aparta problemo de certaj grekaj elementoj kiel <em>teo-</em>, <em>mono-</em>, <em>homo-</em> kaj <em>neo-</em>, kiuj tute ne rilatas al teo, mono, homo kaj neo (neado), sed signifas <em>dio</em>, <em>unu</em>, <em>sama</em> kaj <em>nova</em>.<a name="12a" href="#12b"><sup>12</sup></a> Tio certe konfuzas ĉiujn lernantojn, sed aparte la aziajn kaj afrikajn lernantojn, kiuj ne parolas Eŭropan lingvon. </font></p>
<p style="margin-bottom: 0cm; font-style: normal; line-height: 120%"> <font color="#000000">PIV prezentas multajn el la grekaj elementoj kvazaŭ ili estus Esperantaj elementoj: ekz-e aperas apartaj kapvortoj por <em>oftalmo</em> (=okulo), <em>kardio </em>(=koro), la &#8220;sufikso&#8221; <em>-olog/ </em>(por fakuloj) kaj la &#8220;prefikso&#8221; <em>pre- </em>(=antaŭ-). Sed tiuj elementoj ne estas Esperantaj elementoj: malsame al Esperantaj elementoj, oni ne povas libere kunligi ilin kun aliaj elementoj; ili estas nur uzataj en certaj fiksitaj &#8220;kunmetaĵoj&#8221;, ĉe kiuj ĉiuj elementoj devas esti greklatinaj. Mi ne kontraŭas al la fakto, ke PIV mencias tiujn grekajn elementojn; sed ĝi devus klare montri, ke ili ne estas libere uzeblaj Esperantaj elementoj. Menciante ilin en la sama maniero kiel Esperantajn elementojn, PIV ege konfuzas siajn legantojn.<a name="13a" href="#13b"><sup>13</sup></a></font></p>
<p style="margin-bottom: 0cm; font-style: normal; line-height: 120%"> <font color="#000000">PIV mem agnoskas, ke <em>biologo</em> ne estas analizebla. Sed kial ĝi ne mencias aparte la elementon <em>bio</em>, tiel ebligante analizon de <em>biografo</em>, <em>biometrio</em>, <em>biosfero</em> ktp? PIV do elektis kelkajn el la greke analizeblaj vortoj kaj metis ilin en la saman kategorion kiel la Esperante analizeblaj kunmetaĵoj, dum aliaj greke analizeblaj vortoj aperas kiel ne-analizeblaj. Anstataŭe oni devus klare distingi Esperantajn analizojn de grekaj analizoj kaj trakti ĉiujn grekajn analizojn same.</font></p>
<p style="margin-bottom: 0cm; font-style: normal; line-height: 120%"> <font color="#000000">Ŝajnas ke tiuj, kiuj tre emas uzi la 15-an regulon por enkonduki novajn fakajn radikojn en Esperanton ofte ignoras la duan parton de la regulo: &#8220;ĉe diversaj vortoj de unu radiko estas pli bone uzi senŝanĝe nur la vorton bazan kaj formi la ceterajn derivaĵojn el tiu ĉi lasta laŭ la reguloj de la lingvo internacia&#8221;. Do oni ne diru <em>prescienca </em>kaj<em> </em> <em>hemisfero</em>, sed <em>antaŭscienca </em>kaj <em>duonsfero </em>(aŭ eĉ <em>duonglobo</em>). </font></p>
<p style="margin-bottom: 0cm; font-style: normal; line-height: 120%"> <font color="#000000">Konklude, se oni uzas Esperanton fake, oni ne tro facil-anime enkonduku novajn fakajn radikojn, nur ĉar pluraj eŭropaj lingvoj uzas la saman fak-esprimon. Oni ankaŭ estu singarda pri vortoj jam troveblaj en vortaro: Nur ĉar faka vorto aperas en iu vortaro, tio tute ne signifas, ke ĝi estas enradikiĝinta. Ĉe ne-enradikiĝintaj radikoj, oni nepre pripensu, ĉu eblas esprimi la saman ideon per kombino de jam enradikiĝintaj Esperantaj elementoj, ekz-e anstataŭ diri <em>oftalmologio</em>, oni simple diru <em>okulscienco</em>. Oni ankaŭ ne hezitu uzi duvortajn ekvivalentojn, kiel <em>unuspecia kultivado</em> anstataŭ <em>monokulturo</em>. Ja estas neniu kialo, pro kiu oni devas esprimi certan ideon unuvorte, se estas multe pli elegante esprimi ĝin per pluraj vortoj; tradukistoj jam delonge scias, ke al unu vorto en certa lingvo ofte korespondas plurvortaĵo en alia lingvo. </font></p>
<p style="margin-bottom: 0cm; font-style: normal; line-height: 120%"> <font color="#000000">Se ne (aŭ nur treege peze) eblas esprimi ideon per tia kombinado, enkonduko de nova fak-radiko kompreneble estas necesa, kaj oni ne hezitu uzi iun sufiĉe internacie rekoneblan radikon, eĉ se la postuloj de la 15-a regulo ne estas tute plenumeblaj (lastatempa ekzemplo estas la verbo <em>skani</em>). </font></p>
<p style="margin-bottom: 0cm; font-style: normal; line-height: 120%"> <font color="#000000">Jam enradikiĝintaj radikoj kiel <em>biologio</em> aliflanke estas ĉiuokaze tute akcepteblaj; sisteme anstataŭigi tiajn radikojn per kunmetitaj vortoj (kiel <em>vivoscienco</em>) ja estus reformo, kiu tute forlasus la PIRON-an argumenton por skemismo surbaze de la real-lingva normo. (Kompreneble foja, laŭ-situacia, uzo de kunmetitaj alternativoj kiel <em>vivoscienco</em> estas ankaŭ tute akceptebla kiel parto de krea lingvouzo.) </font></p>
<h3>Vortoj sen preciza unuvorta ekvivalento</h3>
<p style="margin-bottom: 0cm; font-style: normal; line-height: 120%"> <font color="#000000">Ĉar Esperanto estas ne-ĉefa lingvo de (preskaŭ) ĉiuj ĝiaj uzantoj, Esperantistoj ofte rimarkas, kiam ekzistas iu esprimo en ilia ĉefa lingvo, kiu ne havas precizan ekvivalenton en Esperanto. Ili tiam ofte emas enkonduki novan radikon en Esperanton por forigi tiun &#8220;mankon&#8221;. Sed ĉu vere temas pri manko?</font></p>
<p style="margin-bottom: 0cm; font-style: normal; line-height: 120%"> <font color="#000000">Per ĉiu lingvo oni povas esprimi malsamajn aferojn. Ĉiam kiam oni komparas du lingvojn, oni trovos ke unu havas esprimojn ne precize tradukeblajn al la alia kaj inverse. Tio validas eĉ pli, se oni ĉiam volas traduki unu vorton per unu vorto anstataŭ uzi plurvortajn esprimojn. Simile, ankaŭ Esperanto havas esprimojn, kiujn ne eblas precize traduki al kelkaj aliaj lingvoj, ekz-e  <em>malripozi</em>; kaj multegas la vortoj ne tradukeblaj unuvorte al multaj aliaj lingvoj, ekz-e <em>alprelegoto</em>, <em>elangligi</em> aŭ <em>samŝancige</em>. Homoj ne kutimas enkonduki novajn vortojn al sia denaska lingvo se ili ekscias pri fremdlingva vorto, kiu ne estas precize tradukebla al ilia lingvo, ĉar ili bone scias ke oni ankaŭ sukcesas esprimi siajn ideojn per la jam havebla materialo de la lingvo. En Esperanto tamen ofte aperas tiaj proponoj pri novaj vortoj. Pere de PIV aparte disvastiĝis vortoj por traduki antaŭe ne tradukeblajn francajn vortojn, ekz-e <em>timida</em> kaj <em>langvoro</em>, ĉar kaj la malnova kaj la nova PIV havis francojn kiel ĉefredaktistojn kaj multajn francajn kunlaborantojn. Tamen tiuj vortoj ne vere enradikiĝis en Esperanton. </font></p>
<p style="margin-bottom: 0cm; font-style: normal; line-height: 120%"> <font color="#000000">Krom la oftan tradukon <em>timema</em>, PIRON prezentis multajn alternativajn tradukojn por la franca vorto <em>timide</em>, interalie <em>sinĝenema</em>,<em> malaplomba</em>, <em>ruĝiĝema</em>, <em>hontema</em>.<a name="14a" href="#14b"><sup>14</sup></a> Kelkaj certe argumentus, ke neniu el tiuj vortoj estas preciza traduko de la franca <em>timide</em>. Al tia argumentado PIRON tre lerte respondas: &#8220;Aserti, ke ĉar esperanto ne havas unu vorton, kiu kovras la saman grupon, ĝi estas malriĉa, egalus deklari, ke la malnovgreka ne estas riĉa, ĉar ĝi ne havas <strong>unu</strong> vorton por nia sentogrupo &#8220;ami&#8221;, aŭ la angla, ĉar mankas al ĝi <strong>unu </strong>vorto por la diversaj manieroj laŭtvoki, kiun ni nomas <em>krii</em>, aŭ la ĉina, ĉar ĝi ne povas <strong>unu</strong>vorte esprimi nian koncepton &#8220;onklo&#8221;, aŭ la franca, ĉar ĝi havas vortojn por &#8220;krajono&#8221;, &#8220;plumo&#8221;, &#8220;kreto&#8221;, sed nenion samsencan al nia pli ĝenerala skribilo&#8221;.<a name="15a" href="#15b"><sup>15</sup></a> La grava afero kiun oni atentu do estas ke la signif-ampleksoj de la vortoj de unu lingvo estas io konvencia: Malsamaj lingvoj ebligas esprimi konceptojn kun malsamaj signif-ampleksoj. La grava afero nur estas, ke estu sufiĉe da esprim-eblaĵoj por ke oni povu elturniĝi en ĉiuspecaj situacioj, kaj tio certe eblas per la riĉa reallingva Esperanto. En la kazo de la vorto <em>langvoro</em> PIRON montras plurajn alternativajn tradukojn de certa franca poemo de VERLAINE, kiu uzas la francan vorton <em>langueur</em>, kaj kiun KALOCSAY tradukis uzante la novradikon <em>langvoro</em>. Liaj tradukoj redonas la esencon de la originalo kaj elvokas ĉe la legantoj la samajn emociojn kiel la originalo, sen ke li bezonis uzi la vorton <em>langvoro</em>. La fakto ke <em>langvoro</em> estas apenaŭ uzata en Esperanto (kaj kiam KALOCSAY uzis ĝin por tiu traduko eble neniam antaŭe uzita) eĉ signifas, ke la traduko de KALOCSAY ne elvokas la samajn emociojn ĉe la plej multaj esperantistoj, ĉar tiuj devus unue kontroli la signifon de la vorto en vortaro aŭ glosaro. </font></p>
<p style="margin-bottom: 0cm; font-style: normal; line-height: 120%"> <font color="#000000">PIRON ilustras sian ideon per la jena ekzemplo: </font></p>
<blockquote><p>Gloru l&#8217; Eternulon: li bonas,<br />
senfinas lia ĥesdo.<a name="16a" href="#16b"><sup>16</sup></a></p></blockquote>
<p style="margin-bottom: 0cm; font-style: normal; line-height: 120%"> <font color="#000000">Ĉu vi sentas, ke tio estas Esperanto? Ĉu ĝi elvokas emociojn ĉe vi? Nu bone, vi renkontas la vorton unuafoje kaj serĉos ĝin en vortaro (aŭ glosaro). Imagu ke vi trovas jenan difinon: <strong>ĥesdo –</strong> <em>eco de animo karakterizita per la deziro, ke la aliulo(j) disvolviĝu bone laŭ sia esenco, sentu sin plej bone en etoso de respekteco; inklino donaci malavare; emo akcepti, pardoni; deziro favori iun; bonkoreco</em>. Ĉu leginte tiun difinon, vi vibras kun la antikva hebrea versisto, kiu lirike esprimis entuziasmon pri sia Dio? </font></p>
<p style="margin-bottom: 0cm; font-style: normal; line-height: 120%"> <font color="#000000">Estas plej dubinde. La aserto ke tiu traduko fidelas estus trompa, ĉar tute ne temas pri traduko ĉi-kaze. Se alikaze la versoj tekstas</font></p>
<blockquote><p>Gloru l&#8217; Eternulon: li bonas,<br />
senfinas lia amo.</p></blockquote>
<p style="margin-bottom: 0cm; font-style: normal; line-height: 120%"> <font color="#000000">vi povas senti la emociojn de la versisto, eĉ se la lasta vorto ne tute fidele redonas la sencon de la netradukebla hebrea vorto <em>ĥesed</em>. Fideleco en la dua kazo ekzistas, kvankam ne perfekta; en la unua kazo estas nur ŝajn-fideleco.<a name="17a" href="#17b"><sup>17</sup></a></font></p>
<h3>Tute samsignifaj anstataŭigoj</h3>
<p style="margin-bottom: 0cm; font-style: normal; line-height: 120%"> <font color="#000000">Simile al la ĵus pritraktitaj novradikoj, ankaŭ la novradikoj kiuj tute samsignifas al jam ekzistantaj vortoj estas aparte ŝatataj de verkistoj, precipe de versistoj. </font></p>
<p style="margin-bottom: 0cm; font-style: normal; line-height: 120%"> <font color="#000000">Al ĉi tiu grupo de novradikoj apartenas ĉefe la novradikoj, kiuj anstataŭas A-vortojn kun la prefikso <em>mal-</em>, ekz-e <em>dificila </em>(=malfacila), <em>olda </em>(=maljuna), <em>kurta </em>(=mallonga) kaj <em>mava </em>(=malbona). En neniu alia lingvo verkisto enkondukus novajn vortojn por tiel bazaj ideoj, por kiuj ja jam ekzistas tute kutimaj esprimoj. Do kial esperantaj verkistoj enkondukis tiajn vortojn?</font></p>
<p style="margin-bottom: 0cm; font-style: normal; line-height: 120%"> <font color="#000000">Laŭ la antaŭparolo al la Parnasa Gvidlibro, la verso</font></p>
<blockquote><p>La tago malvarma, malgaja, sensuna&#8230;</p></blockquote>
<p style="margin-bottom: 0cm; font-style: normal; line-height: 120%"> <font color="#000000">de Grabowski taŭgas &#8220;por doni la impreson de sunplena somertago, ĉar tian bildon la tri <em>mal </em>aŭ <em>sen</em> neas ja intelekte, sed ne malaperigas el la sens-imago&#8221;. Mi povas nur aliĝi al la opinio de PIRON, ke nur persono ne sentanta Esperanton, kia ĝin sentas la plejmulto de la ordinaraj uzantoj, povas tion skribi. Sed tamen tiu stranga pensmaniero certe influis plurajn versistojn esperantistajn. Tamen aliaj eble uzis la alternativojn sen <em>mal</em> nur pro ilia mallongeco, aŭ ĉar la nombro de silaboj pli taŭgis en certa verso ol tiu de la kutima vorto. </font></p>
<p style="margin-bottom: 0cm; font-style: normal; line-height: 120%"> <font color="#000000">Aldone al la mal-<em>mal</em>-vortoj, ekzistas ankaŭ aliaj vortoj tute samsignifaj al jam ekzistantaj vortoj, kiel <em>primavero </em>(=printempo) kaj <em>taŭro </em>(=virbovo). </font></p>
<p style="margin-bottom: 0cm; font-style: normal; line-height: 120%"> <font color="#000000">La samsignifaj anstataŭigoj eĉ malpli sukcesas enradikiĝi en la realan lingvouzon ol la similsignifaj anstataŭigoj antaŭe priparolataj. Certe ekzistas kelkaj esceptoj: la plej sukcesa anstataŭigo verŝajne estas <em>pigra </em>(=maldiligenta, mallaborema), kiu eble estas la sola, kiu nun estas uzata pli ol la ekvivalenta tradicia esprimo; ankaŭ foje uzata estas <em>trista </em>(=malgaja, malĝoja); pli malofte oni aŭdas <em>olda </em>(=maljuna); interesa kazo estas <em>frida </em>(=malvarma), apenaŭ uzata memstare ekster la literaturo, sed tamen kutime uzata por la kunmetaĵo <em>fridujo</em><a name="18a" href="#18b"><sup>18</sup></a> (kiun oni tutcerte ankaŭ povas nomi <em>malvarmujo</em>). Tamen kompare al la grandega nombro de proponitaj anstataŭigoj, tiuj kiuj iom enradikiĝis estas vere malmultaj. </font></p>
<h3>Literatura lingvaĵo</h3>
<p style="margin-bottom: 0cm; font-style: normal; line-height: 120%"> <font color="#000000">Ĉar la novradikoj kiuj anstataŭas samsignifaĵojn kaj ankaŭ la novradikoj sen precizaj samsignifaĵoj estas aparte ŝatataj de literaturistoj, ni ĉi-rilate ankaŭ atentu kion PIRON diris pri la literatura lingvaĵo. Pri la temo li havas tutan ĉapitron sub la titolo <em>Bona lingvo literatura</em>. Unu grava mesaĝo de la ĉapitro estas ke oni identigas sin al sia lingvo, kaj ke tial homo, kiu legas <em>sian</em> Esperanton, en formo pli arta, sed ne pli komplika, ol li povas uzi ĝin, sentas sin portata supren.<a name="19a" href="#19b"><sup>19</sup></a> Kompreneble oni ne neu ke komencantoj kaj komencintoj povas uzi esperantan literaturon por praktiki siajn lingvokonojn, kaj por ili ĉiuokaze estos vortoj ne kompreneblaj sen helpo de vortaro; sed spertaj esperantistoj ne bezonu uzi vortaron por kompreni nian literaturon; ili sentu la artecon de <em>sia </em>Esperanto anstataŭ daŭre senti ke al ili mankas ankoraŭ scio (neniam atingebla ĉar la literaturistoj daŭre inventadas novajn radikojn). </font></p>
<p style="margin-bottom: 0cm; font-style: normal; line-height: 120%"> <font color="#000000">Aparte grava por nia temo estas lia aserto ke &#8220;estas iluzio imagi ke estetika efiko rezultas en esperanto el estetika efiko de la koncerna radiko en la fontolingvo&#8221;.<a name="20a" href="#20b"><sup>20</sup></a> Mi ankaŭ konsentas kun PIRON ke la novradik-plenaj literaturaĵoj povas kaŭzi elreviĝon ĉe esperantistoj, kiuj povas pensi: &#8220;mi lernis lingvon tute taŭgan por literaturo, sed jen denove libro en alia dialekto. Oni trompas min!&#8221;<a name="21a" href="#21b"><sup>21</sup></a>  Kaj rilate al la jam menciita vorto &#8220;langvoro&#8221; enkondukita ĉar mankis preciza ekvivalento por la franca &#8220;langueur&#8221;, li atentigas pri alilingvaj vortoj, por kiuj laŭ la sama logiko ankaŭ necesus novradikoj: la rusa <em>tosko</em> (</font><font face="Times New Roman, serif">≈ sopiro, melankolio, angoro), la portugala </font><font face="Times New Roman, serif"><em>saudade</em></font><font face="Times New Roman, serif"> kaj la angla </font><font face="Times New Roman, serif"><em>gloom</em></font><font face="Times New Roman, serif">. Al kia kaoso irus nia lingvo se ĝi akceptus novradikojn por havi precizajn ekvivalentojn al ĉiuj tiuspecaj vortoj el ĉiuj lingvoj? (Kaj kial preferi la francan al la aliaj lingvoj?)</font></p>
<p style="margin-bottom: 0cm; font-style: normal; line-height: 120%"> <font color="#000000">Komence de la ĉapitro PIRON revas pri &#8220;estonta verkisto&#8221;, kiu &#8220;plene rezignos pri la novformoj, kiuj ne eniris la parolan esperanton, ĉar la beleco de lia stilo baziĝos sur plena ekspluato de la esprim-ebloj, kies riĉecon konstante rivelas la formoj spontane ŝprucantaj, kiam esperantistoj komunikas inter si.&#8221;<a name="22a" href="#22b"><sup>22</sup></a> Legante tion mi tuj ekpensis ke intertempe ja aperis konata verkisto kun tiaj ecoj: Anna LÖWENSTEIN. Mi esperas ke tiaj verkistoj multiĝos kaj riĉigos nian literaturon. </font></p>
<h3>Jam plene enradikiĝintaj novradikoj</h3>
<p style="margin-bottom: 0cm; font-style: normal; line-height: 120%"> <font color="#000000">Ĉio dirita ĝis nun tamen ne kritikis la jam plene enradikiĝintajn novradikojn, kiel </font><font face="Times New Roman, serif"><em>mesaĝo</em></font><font face="Times New Roman, serif">, </font><font face="Times New Roman, serif"><em>pluraj</em></font><font face="Times New Roman, serif">, </font><font face="Times New Roman, serif"><em>humuro</em></font><font face="Times New Roman, serif"> kaj </font><font face="Times New Roman, serif"><em>baleto</em></font><font face="Times New Roman, serif">. Se oni kiel PIRON konsideras la realan lingvon sia normo, oni tute ne sentas bezonon kritiki tiujn novradikojn. </font></p>
<p style="margin-bottom: 0cm; font-style: normal; line-height: 120%"> <font color="#000000"></font><font face="Times New Roman, serif">Certe iuj emus kritiki la PIRON-an koncepton de <em>reala lingvo</em>: Ĉu ne la literatura lingvo apartenas al la reala lingvo, kaj tial radikoj uzataj en ĝi estas reallingvaj? Oni devas ĉi-kaze distingi uzon kaj enradikiĝon de novradiko. Nur ĉar iuj uzas vorton aŭ radikon, ĝi ankoraŭ ne enradikiĝis en la lingvon. Por diri ke certa esprimmaniero enradikiĝis, ĝi devas esti sufiĉe ofte uzata de diversaj uzantoj; ĝi devas esti uzata en menciinda proporcio de la situacioj, en kiu ĝi povus esti uzata – se ĝia uzo estas maloftega kompare kun iu alternativa esprimmaniero, ĝi ne vere enradikiĝis. </font></p>
<p style="margin-bottom: 0cm; font-style: normal; line-height: 120%"> <font color="#000000"></font><font face="Times New Roman, serif">Kaj kiam oni konsideras ĉu novradiko estas enradikiĝinta, oni devas tiel konsideri la tutan lingvouzon, el kiu la literatura estas nur malgranda parto. Ĉar ekster la literaturo novradikoj estas uzataj eĉ malpli ol en la literaturo,<a name="23a" href="#23b"><sup>23</sup></a> oni tiel pli ofte venas al la konkludo ke certa novradiko estas ne-enradikiĝinta ol se oni nur konsiderus la literaturan lingvon. </font></p>
<h3>Listo de simplaj samsignifaj vortoj</h3>
<p style="margin-bottom: 0cm; font-style: normal; line-height: 120%"> <font color="#000000">La Esperantaj vortaroj ofte mencias multajn tute ne enradikiĝintajn novradikojn sen atentigo pri tio, ke ekzistas manieroj esprimi la ideon per kunmetaĵoj. Tio malfaciligas la vivon al uzantoj, kiuj emas uzi malpli da novradikoj.</font></p>
<p style="margin-bottom: 0cm; line-height: 120%"><font color="#000000"><span style="font-style: normal"></span><span>Ekde la fino de 2006 ekzistas nova projekto por helpi al la skemismaj lingvo-uzantoj. Temas pri la listo de simplaj samsignifaj vortoj, kiu ĉefe mencias kunmetitajn alternativojn al novradikoj.<a name="24a" href="#24b"><sup>24</sup></a> Oni atentu pri tio, ke la listo uzas la du simbolojn &#8220;&#8211;&gt;&#8221; kaj &#8220;=&#8221; kun malsamaj signifoj: Kiam post esprimo aperas &#8220;&#8211;&gt;&#8221;, tio signifas ke la listo malrekomendas tiun esprimon, kaj rekomendas anstataŭigi ĝin per la alternativoj menciitaj post tiu simbolo (ekz-e ĉe &#8220;rinoplastio &#8211;&gt; naz-operacio&#8221;). Kiam aperas &#8220;=&#8221;, la listo ne malrekomendas la listigitan esprimon, sed nur mencias alternativojn por subteni la krean lingvouzon (ekz-e ĉe &#8220;atlaso = maparo&#8221;). </span></font></p>
<p style="margin-bottom: 0cm; line-height: 120%"> <font color="#000000"><span style="font-style: normal">Pri la enhavo de la listo oni diskutas en dissendolisto, al kiu ĉiu povas aliĝi.<a name="25a" href="#25b"><sup>25</sup></a> La listo estas praktika ilo por subteni skemismon. Oni ne miskomprenu ĝin. Certe la kreantoj de la listo ne opinias, ke eblas tuj konvinki la tutan esperantistaron anstataŭigi ĉiujn novradikojn listigitajn per &#8220;&#8211;&gt;&#8221;. La novradikoj certe plu ekzistos paralele al la kunmetaĵoj (kvankam la plej multaj el ili ĉiuokaze tute ne estas enradikiĝintaj, sed nur uzataj de malmultaj unuopuloj). Sed por kontraŭpezi la al-novradikan influon de niaj vortaroj (precipe PIV), ĝi provas montri al la esperantistoj la vastajn eblojn de kunmetado, por influi ilin favore al skemismo. Certe indas rigardi la liston, por ekscii kiujn ne-necesajn novradikojn oni foje uzas  malfaciligante tiel eble la komunikadon (precipe kiam oni komunikas kun Esperantisto kiu ne venas el la Okcidenta kultursfero). </span></font></p>
<h3>Piednotoj</h3>
<p style="margin-bottom: 0cm; line-height: 120%">
<p style="margin-bottom: 0cm; line-height: 120%"> <font color="#000000"><a name="1b" href="#1a"><sup> 1 </sup></a>paĝoj 17-19 (La bona lingvo, mallongigota kiel BL)</font></p>
<p style="margin-bottom: 0cm; line-height: 120%"> <font color="#000000"><a name="2b" href="#2a"><sup> 2 </sup></a>paĝoj 67-68 (BL)</font></p>
<p style="margin-bottom: 0cm; line-height: 120%"> <font color="#000000"><a name="3b" href="#3a"><sup> 3 </sup></a>paĝo 82 (BL)</font></p>
<p style="margin-bottom: 0cm; line-height: 120%"><font color="#000000"><a name="4b" href="#4a"><sup> 4 </sup></a>La eseo origine aperis en la esearo &#8220;Lingva Arto&#8221; – la paĝonombroj indikas la paĝojn en tiu libro. <a href="http://jorgecice.blogspot.com/2001/01/la-mava-lingvo-neologismoj-kaj.html">Nun la eseo ankaŭ haveblas interrete.</a> </font></p>
<p style="margin-bottom: 0cm; line-height: 120%"><font color="#000000"><a name="5b" href="#5a"><sup> 5 </sup></a>paĝo 31 (Lingva Arto, mallongigota kiel LA)</font></p>
<p style="margin-bottom: 0cm; line-height: 120%"><font color="#000000"><a name="6b" href="#6a"><sup> 6 </sup></a> En la eseo <cite><a href="http://www.bonalingvo.it/index.php/La_malbona_lingvo:_seksismo_kaj_aliaj_ismoj_en_la_okcidenta_dialekto_de_Esperanto">La malbona lingvo: seksismo kaj aliaj ismoj en la okcidenta dialekto de Esperanto</a></cite>.</font></p>
<p style="margin-bottom: 0cm; line-height: 120%"><font color="#000000"><a name="7b" href="#7a"><sup> 7 </sup></a> paĝo 79 (BL)</font></p>
<p style="margin-bottom: 0cm; line-height: 120%"> <font color="#000000"><a name="8b" href="#8a"><sup> 8 </sup></a> &#8220;En ĝi [la reale uzata Esperanto] kuŝas mia normo&#8221; – paĝo 14 (BL)</font></p>
<p style="margin-bottom: 0cm; line-height: 120%"> <font color="#000000"><a name="9b" href="#9a"><sup> 9 </sup></a> paĝo 38 (LA) </font></p>
<p style="margin-bottom: 0cm; line-height: 120%"> <font color="#000000"><a name="10b" href="#10a"><sup> 10 </sup></a>Kirsten Adamzik, <em>Sprache: Wege zum Verstehen</em><span style="font-style: normal">, paĝo 137</span></font></p>
<p style="margin-bottom: 0cm; font-style: normal; line-height: 120%"> <font color="#000000"><a name="11b" href="#11a"><sup> 11 </sup></a> paĝo 81 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="12b" href="#12a"><sup> 12 </sup></a> paĝo 84 (BL)</font></p>
<p style="margin-bottom: 0cm; line-height: 120%"><font color="#000000"><a name="13b" href="#13a"><sup> 13 </sup></a></font><font color="#000000"><span style="font-style: normal"> Pri ĉi tiu problemo en PIV jam atentigis Marc Bavant en sia prelego </span></font><a href="http://pagesperso-orange.fr/kursoj/prelegoj/KAEST2002_Matematiko_teksto.pdf"><cite>Matematika terminologio: ĉu matura finfine?</cite></a>, paĝoj 7-11.  Li tie pledis por aparta  studado la scienca vortfarado en Esperanto, kaj por tio ke oni apliku ĝin &#8220;prudente, komprenante, ke temas pri &#8216;radikfarado&#8217;, ne vortfarado&#8221;.</p>
<p style="margin-bottom: 0cm; font-style: normal; line-height: 120%"> <font color="#000000"><a name="14b" href="#14a"><sup> 14 </sup></a> paĝo 52 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="15b" href="#15a"><sup> 15 </sup></a> paĝo 51 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="16b" href="#16a"><sup> 16 </sup></a> paĝo 98 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="17b" href="#17a"><sup> 17 </sup></a> La alinearo post la antaŭa piednoto (numero 16) estas de mi mallongigita kaj revortumita versio de teksto de PIRON sur paĝoj 98-99 (BL). </font></p>
<p style="margin-bottom: 0cm; font-style: normal; line-height: 120%"> <font color="#000000"><a name="18b" href="#18a"><sup> 18 </sup></a> Ankaŭ Camacho atentigas pri la uzo de la radiko FRID/ en &#8220;fridujo&#8221;: paĝo 32 (LA)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="19b" href="#19a"><sup> 19 </sup></a> paĝo 102-103 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="20b" href="#20a"><sup> 20 </sup></a> paĝo 91 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="21b" href="#21a"><sup> 21 </sup></a> paĝo 92 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="22b" href="#22a"><sup> 22 </sup></a> paĝo 88 (BL)</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="23b" href="#23a"><sup> 23 </sup></a> Tio nun nur estas aserto surbaze de la impresoj, kiujn mi persone havis dum legado kaj parolado en Esperanto. Kiam aperos la parollingva tekstaro de Esperanto, eblos kontroli tiun aserton per statistika komparado de la parollingva kaj la skriblingva tekstaroj.</font></p>
<p style="margin-bottom: 0cm; font-style: normal; line-height: 120%"> <font color="#000000"><a name="24b" href="#24a"><sup> 24 </sup></a> <a href="http://www.bonalingvo.it/index.php/Simplaj_samsignifaj_vortoj">http://www.bonalingvo.it/index.php/Simplaj_samsignifaj_vortoj</a></font></p>
<p style="margin-bottom: 0cm; font-style: normal; line-height: 120%"> <font color="#000000"><a name="25b" href="#25a"><sup> 25 </sup></a> <a href="http://groups.google.com/group/la-bona-lingvo">http://groups.google.com/group/la-bona-lingvo</a></font></p>
]]></content:encoded>
					
					<wfw:commentRss>https://lingvakritiko.com/2008/03/03/el-interna-kaj-el-ekstera-vortprovizo-analizo-de-la-diskuto/feed/</wfw:commentRss>
			<slash:comments>14</slash:comments>
		
		
			</item>
	</channel>
</rss>
