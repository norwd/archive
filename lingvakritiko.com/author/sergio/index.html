<!DOCTYPE html>

<html class="no-js" lang="eo">

	<head profile="http://gmpg.org/xfn/11">

		<meta http-equiv="Content-Type" content="text/html; charset=UTF-8" />
		<meta name="viewport" content="width=device-width, initial-scale=1.0, maximum-scale=1.0, user-scalable=no" >

		<title>Sergio Pokrovskij &#8211; Lingva Kritiko</title>
<meta name='robots' content='max-image-preview:large' />
<script>document.documentElement.className = document.documentElement.className.replace("no-js","js");</script>
<link rel="alternate" type="application/rss+xml" title="Lingva Kritiko &raquo; Distribuo" href="../../feed/index.html" />
<link rel="alternate" type="application/rss+xml" title="Lingva Kritiko &raquo; Distribuo pri komentoj" href="../../comments/feed/index.html" />
<link rel="alternate" type="application/rss+xml" title="Lingva Kritiko &raquo; afiŝoj de Sergio Pokrovskij Distribuo" href="feed/index.html" />
<script type="text/javascript">
/* <![CDATA[ */
window._wpemojiSettings = {"baseUrl":"https:\/\/s.w.org\/images\/core\/emoji\/14.0.0\/72x72\/","ext":".png","svgUrl":"https:\/\/s.w.org\/images\/core\/emoji\/14.0.0\/svg\/","svgExt":".svg","source":{"concatemoji":"https:\/\/lingvakritiko.com\/wp-includes\/js\/wp-emoji-release.min.js?ver=6.4.2"}};
/*! This file is auto-generated */
!function(i,n){var o,s,e;function c(e){try{var t={supportTests:e,timestamp:(new Date).valueOf()};sessionStorage.setItem(o,JSON.stringify(t))}catch(e){}}function p(e,t,n){e.clearRect(0,0,e.canvas.width,e.canvas.height),e.fillText(t,0,0);var t=new Uint32Array(e.getImageData(0,0,e.canvas.width,e.canvas.height).data),r=(e.clearRect(0,0,e.canvas.width,e.canvas.height),e.fillText(n,0,0),new Uint32Array(e.getImageData(0,0,e.canvas.width,e.canvas.height).data));return t.every(function(e,t){return e===r[t]})}function u(e,t,n){switch(t){case"flag":return n(e,"\ud83c\udff3\ufe0f\u200d\u26a7\ufe0f","\ud83c\udff3\ufe0f\u200b\u26a7\ufe0f")?!1:!n(e,"\ud83c\uddfa\ud83c\uddf3","\ud83c\uddfa\u200b\ud83c\uddf3")&&!n(e,"\ud83c\udff4\udb40\udc67\udb40\udc62\udb40\udc65\udb40\udc6e\udb40\udc67\udb40\udc7f","\ud83c\udff4\u200b\udb40\udc67\u200b\udb40\udc62\u200b\udb40\udc65\u200b\udb40\udc6e\u200b\udb40\udc67\u200b\udb40\udc7f");case"emoji":return!n(e,"\ud83e\udef1\ud83c\udffb\u200d\ud83e\udef2\ud83c\udfff","\ud83e\udef1\ud83c\udffb\u200b\ud83e\udef2\ud83c\udfff")}return!1}function f(e,t,n){var r="undefined"!=typeof WorkerGlobalScope&&self instanceof WorkerGlobalScope?new OffscreenCanvas(300,150):i.createElement("canvas"),a=r.getContext("2d",{willReadFrequently:!0}),o=(a.textBaseline="top",a.font="600 32px Arial",{});return e.forEach(function(e){o[e]=t(a,e,n)}),o}function t(e){var t=i.createElement("script");t.src=e,t.defer=!0,i.head.appendChild(t)}"undefined"!=typeof Promise&&(o="wpEmojiSettingsSupports",s=["flag","emoji"],n.supports={everything:!0,everythingExceptFlag:!0},e=new Promise(function(e){i.addEventListener("DOMContentLoaded",e,{once:!0})}),new Promise(function(t){var n=function(){try{var e=JSON.parse(sessionStorage.getItem(o));if("object"==typeof e&&"number"==typeof e.timestamp&&(new Date).valueOf()<e.timestamp+604800&&"object"==typeof e.supportTests)return e.supportTests}catch(e){}return null}();if(!n){if("undefined"!=typeof Worker&&"undefined"!=typeof OffscreenCanvas&&"undefined"!=typeof URL&&URL.createObjectURL&&"undefined"!=typeof Blob)try{var e="postMessage("+f.toString()+"("+[JSON.stringify(s),u.toString(),p.toString()].join(",")+"));",r=new Blob([e],{type:"text/javascript"}),a=new Worker(URL.createObjectURL(r),{name:"wpTestEmojiSupports"});return void(a.onmessage=function(e){c(n=e.data),a.terminate(),t(n)})}catch(e){}c(n=f(s,u,p))}t(n)}).then(function(e){for(var t in e)n.supports[t]=e[t],n.supports.everything=n.supports.everything&&n.supports[t],"flag"!==t&&(n.supports.everythingExceptFlag=n.supports.everythingExceptFlag&&n.supports[t]);n.supports.everythingExceptFlag=n.supports.everythingExceptFlag&&!n.supports.flag,n.DOMReady=!1,n.readyCallback=function(){n.DOMReady=!0}}).then(function(){return e}).then(function(){var e;n.supports.everything||(n.readyCallback(),(e=n.source||{}).concatemoji?t(e.concatemoji):e.wpemoji&&e.twemoji&&(t(e.twemoji),t(e.wpemoji)))}))}((window,document),window._wpemojiSettings);
/* ]]> */
</script>
<style id='wp-emoji-styles-inline-css' type='text/css'>

	img.wp-smiley, img.emoji {
		display: inline !important;
		border: none !important;
		box-shadow: none !important;
		height: 1em !important;
		width: 1em !important;
		margin: 0 0.07em !important;
		vertical-align: -0.1em !important;
		background: none !important;
		padding: 0 !important;
	}
</style>
<link rel='stylesheet' id='wp-block-library-css' href='../../wp-includes/css/dist/block-library/style.min.css?ver=6.4.2' type='text/css' media='all' />
<style id='classic-theme-styles-inline-css' type='text/css'>
/*! This file is auto-generated */
.wp-block-button__link{color:#fff;background-color:#32373c;border-radius:9999px;box-shadow:none;text-decoration:none;padding:calc(.667em + 2px) calc(1.333em + 2px);font-size:1.125em}.wp-block-file__button{background:#32373c;color:#fff;text-decoration:none}
</style>
<style id='global-styles-inline-css' type='text/css'>
body{--wp--preset--color--black: #111;--wp--preset--color--cyan-bluish-gray: #abb8c3;--wp--preset--color--white: #fff;--wp--preset--color--pale-pink: #f78da7;--wp--preset--color--vivid-red: #cf2e2e;--wp--preset--color--luminous-vivid-orange: #ff6900;--wp--preset--color--luminous-vivid-amber: #fcb900;--wp--preset--color--light-green-cyan: #7bdcb5;--wp--preset--color--vivid-green-cyan: #00d084;--wp--preset--color--pale-cyan-blue: #8ed1fc;--wp--preset--color--vivid-cyan-blue: #0693e3;--wp--preset--color--vivid-purple: #9b51e0;--wp--preset--color--accent: #CA2017;--wp--preset--color--dark-gray: #333;--wp--preset--color--medium-gray: #555;--wp--preset--color--light-gray: #777;--wp--preset--gradient--vivid-cyan-blue-to-vivid-purple: linear-gradient(135deg,rgba(6,147,227,1) 0%,rgb(155,81,224) 100%);--wp--preset--gradient--light-green-cyan-to-vivid-green-cyan: linear-gradient(135deg,rgb(122,220,180) 0%,rgb(0,208,130) 100%);--wp--preset--gradient--luminous-vivid-amber-to-luminous-vivid-orange: linear-gradient(135deg,rgba(252,185,0,1) 0%,rgba(255,105,0,1) 100%);--wp--preset--gradient--luminous-vivid-orange-to-vivid-red: linear-gradient(135deg,rgba(255,105,0,1) 0%,rgb(207,46,46) 100%);--wp--preset--gradient--very-light-gray-to-cyan-bluish-gray: linear-gradient(135deg,rgb(238,238,238) 0%,rgb(169,184,195) 100%);--wp--preset--gradient--cool-to-warm-spectrum: linear-gradient(135deg,rgb(74,234,220) 0%,rgb(151,120,209) 20%,rgb(207,42,186) 40%,rgb(238,44,130) 60%,rgb(251,105,98) 80%,rgb(254,248,76) 100%);--wp--preset--gradient--blush-light-purple: linear-gradient(135deg,rgb(255,206,236) 0%,rgb(152,150,240) 100%);--wp--preset--gradient--blush-bordeaux: linear-gradient(135deg,rgb(254,205,165) 0%,rgb(254,45,45) 50%,rgb(107,0,62) 100%);--wp--preset--gradient--luminous-dusk: linear-gradient(135deg,rgb(255,203,112) 0%,rgb(199,81,192) 50%,rgb(65,88,208) 100%);--wp--preset--gradient--pale-ocean: linear-gradient(135deg,rgb(255,245,203) 0%,rgb(182,227,212) 50%,rgb(51,167,181) 100%);--wp--preset--gradient--electric-grass: linear-gradient(135deg,rgb(202,248,128) 0%,rgb(113,206,126) 100%);--wp--preset--gradient--midnight: linear-gradient(135deg,rgb(2,3,129) 0%,rgb(40,116,252) 100%);--wp--preset--font-size--small: 16px;--wp--preset--font-size--medium: 20px;--wp--preset--font-size--large: 24px;--wp--preset--font-size--x-large: 42px;--wp--preset--font-size--regular: 18px;--wp--preset--font-size--larger: 27px;--wp--preset--spacing--20: 0.44rem;--wp--preset--spacing--30: 0.67rem;--wp--preset--spacing--40: 1rem;--wp--preset--spacing--50: 1.5rem;--wp--preset--spacing--60: 2.25rem;--wp--preset--spacing--70: 3.38rem;--wp--preset--spacing--80: 5.06rem;--wp--preset--shadow--natural: 6px 6px 9px rgba(0, 0, 0, 0.2);--wp--preset--shadow--deep: 12px 12px 50px rgba(0, 0, 0, 0.4);--wp--preset--shadow--sharp: 6px 6px 0px rgba(0, 0, 0, 0.2);--wp--preset--shadow--outlined: 6px 6px 0px -3px rgba(255, 255, 255, 1), 6px 6px rgba(0, 0, 0, 1);--wp--preset--shadow--crisp: 6px 6px 0px rgba(0, 0, 0, 1);}:where(.is-layout-flex){gap: 0.5em;}:where(.is-layout-grid){gap: 0.5em;}body .is-layout-flow > .alignleft{float: left;margin-inline-start: 0;margin-inline-end: 2em;}body .is-layout-flow > .alignright{float: right;margin-inline-start: 2em;margin-inline-end: 0;}body .is-layout-flow > .aligncenter{margin-left: auto !important;margin-right: auto !important;}body .is-layout-constrained > .alignleft{float: left;margin-inline-start: 0;margin-inline-end: 2em;}body .is-layout-constrained > .alignright{float: right;margin-inline-start: 2em;margin-inline-end: 0;}body .is-layout-constrained > .aligncenter{margin-left: auto !important;margin-right: auto !important;}body .is-layout-constrained > :where(:not(.alignleft):not(.alignright):not(.alignfull)){max-width: var(--wp--style--global--content-size);margin-left: auto !important;margin-right: auto !important;}body .is-layout-constrained > .alignwide{max-width: var(--wp--style--global--wide-size);}body .is-layout-flex{display: flex;}body .is-layout-flex{flex-wrap: wrap;align-items: center;}body .is-layout-flex > *{margin: 0;}body .is-layout-grid{display: grid;}body .is-layout-grid > *{margin: 0;}:where(.wp-block-columns.is-layout-flex){gap: 2em;}:where(.wp-block-columns.is-layout-grid){gap: 2em;}:where(.wp-block-post-template.is-layout-flex){gap: 1.25em;}:where(.wp-block-post-template.is-layout-grid){gap: 1.25em;}.has-black-color{color: var(--wp--preset--color--black) !important;}.has-cyan-bluish-gray-color{color: var(--wp--preset--color--cyan-bluish-gray) !important;}.has-white-color{color: var(--wp--preset--color--white) !important;}.has-pale-pink-color{color: var(--wp--preset--color--pale-pink) !important;}.has-vivid-red-color{color: var(--wp--preset--color--vivid-red) !important;}.has-luminous-vivid-orange-color{color: var(--wp--preset--color--luminous-vivid-orange) !important;}.has-luminous-vivid-amber-color{color: var(--wp--preset--color--luminous-vivid-amber) !important;}.has-light-green-cyan-color{color: var(--wp--preset--color--light-green-cyan) !important;}.has-vivid-green-cyan-color{color: var(--wp--preset--color--vivid-green-cyan) !important;}.has-pale-cyan-blue-color{color: var(--wp--preset--color--pale-cyan-blue) !important;}.has-vivid-cyan-blue-color{color: var(--wp--preset--color--vivid-cyan-blue) !important;}.has-vivid-purple-color{color: var(--wp--preset--color--vivid-purple) !important;}.has-black-background-color{background-color: var(--wp--preset--color--black) !important;}.has-cyan-bluish-gray-background-color{background-color: var(--wp--preset--color--cyan-bluish-gray) !important;}.has-white-background-color{background-color: var(--wp--preset--color--white) !important;}.has-pale-pink-background-color{background-color: var(--wp--preset--color--pale-pink) !important;}.has-vivid-red-background-color{background-color: var(--wp--preset--color--vivid-red) !important;}.has-luminous-vivid-orange-background-color{background-color: var(--wp--preset--color--luminous-vivid-orange) !important;}.has-luminous-vivid-amber-background-color{background-color: var(--wp--preset--color--luminous-vivid-amber) !important;}.has-light-green-cyan-background-color{background-color: var(--wp--preset--color--light-green-cyan) !important;}.has-vivid-green-cyan-background-color{background-color: var(--wp--preset--color--vivid-green-cyan) !important;}.has-pale-cyan-blue-background-color{background-color: var(--wp--preset--color--pale-cyan-blue) !important;}.has-vivid-cyan-blue-background-color{background-color: var(--wp--preset--color--vivid-cyan-blue) !important;}.has-vivid-purple-background-color{background-color: var(--wp--preset--color--vivid-purple) !important;}.has-black-border-color{border-color: var(--wp--preset--color--black) !important;}.has-cyan-bluish-gray-border-color{border-color: var(--wp--preset--color--cyan-bluish-gray) !important;}.has-white-border-color{border-color: var(--wp--preset--color--white) !important;}.has-pale-pink-border-color{border-color: var(--wp--preset--color--pale-pink) !important;}.has-vivid-red-border-color{border-color: var(--wp--preset--color--vivid-red) !important;}.has-luminous-vivid-orange-border-color{border-color: var(--wp--preset--color--luminous-vivid-orange) !important;}.has-luminous-vivid-amber-border-color{border-color: var(--wp--preset--color--luminous-vivid-amber) !important;}.has-light-green-cyan-border-color{border-color: var(--wp--preset--color--light-green-cyan) !important;}.has-vivid-green-cyan-border-color{border-color: var(--wp--preset--color--vivid-green-cyan) !important;}.has-pale-cyan-blue-border-color{border-color: var(--wp--preset--color--pale-cyan-blue) !important;}.has-vivid-cyan-blue-border-color{border-color: var(--wp--preset--color--vivid-cyan-blue) !important;}.has-vivid-purple-border-color{border-color: var(--wp--preset--color--vivid-purple) !important;}.has-vivid-cyan-blue-to-vivid-purple-gradient-background{background: var(--wp--preset--gradient--vivid-cyan-blue-to-vivid-purple) !important;}.has-light-green-cyan-to-vivid-green-cyan-gradient-background{background: var(--wp--preset--gradient--light-green-cyan-to-vivid-green-cyan) !important;}.has-luminous-vivid-amber-to-luminous-vivid-orange-gradient-background{background: var(--wp--preset--gradient--luminous-vivid-amber-to-luminous-vivid-orange) !important;}.has-luminous-vivid-orange-to-vivid-red-gradient-background{background: var(--wp--preset--gradient--luminous-vivid-orange-to-vivid-red) !important;}.has-very-light-gray-to-cyan-bluish-gray-gradient-background{background: var(--wp--preset--gradient--very-light-gray-to-cyan-bluish-gray) !important;}.has-cool-to-warm-spectrum-gradient-background{background: var(--wp--preset--gradient--cool-to-warm-spectrum) !important;}.has-blush-light-purple-gradient-background{background: var(--wp--preset--gradient--blush-light-purple) !important;}.has-blush-bordeaux-gradient-background{background: var(--wp--preset--gradient--blush-bordeaux) !important;}.has-luminous-dusk-gradient-background{background: var(--wp--preset--gradient--luminous-dusk) !important;}.has-pale-ocean-gradient-background{background: var(--wp--preset--gradient--pale-ocean) !important;}.has-electric-grass-gradient-background{background: var(--wp--preset--gradient--electric-grass) !important;}.has-midnight-gradient-background{background: var(--wp--preset--gradient--midnight) !important;}.has-small-font-size{font-size: var(--wp--preset--font-size--small) !important;}.has-medium-font-size{font-size: var(--wp--preset--font-size--medium) !important;}.has-large-font-size{font-size: var(--wp--preset--font-size--large) !important;}.has-x-large-font-size{font-size: var(--wp--preset--font-size--x-large) !important;}
.wp-block-navigation a:where(:not(.wp-element-button)){color: inherit;}
:where(.wp-block-post-template.is-layout-flex){gap: 1.25em;}:where(.wp-block-post-template.is-layout-grid){gap: 1.25em;}
:where(.wp-block-columns.is-layout-flex){gap: 2em;}:where(.wp-block-columns.is-layout-grid){gap: 2em;}
.wp-block-pullquote{font-size: 1.5em;line-height: 1.6;}
</style>
<link rel='stylesheet' id='lovecraft_googlefonts-css' href='https://fonts.googleapis.com/css?family=Lato%3A400%2C700%2C900%7CPlayfair+Display%3A400%2C700%2C400italic&amp;ver=6.4.2' type='text/css' media='all' />
<link rel='stylesheet' id='lovecraft_genericons-css' href='../../wp-content/themes/lovecraft/genericons/genericons.css?ver=6.4.2' type='text/css' media='all' />
<link rel='stylesheet' id='lovecraft_style-css' href='../../wp-content/themes/lovecraft/style.css?ver=6.4.2' type='text/css' media='all' />
<script type="text/javascript" src="../../wp-includes/js/jquery/jquery.min.js?ver=3.7.1" id="jquery-core-js"></script>
<script type="text/javascript" src="../../wp-includes/js/jquery/jquery-migrate.min.js?ver=3.4.1" id="jquery-migrate-js"></script>
<script type="text/javascript" src="../../wp-content/themes/lovecraft/js/doubletaptogo.js?ver=1" id="lovecraft_doubletap-js"></script>
<link rel="https://api.w.org/" href="../../wp-json/index.html" /><link rel="alternate" type="application/json" href="../../wp-json/wp/v2/users/48" /><link rel="EditURI" type="application/rsd+xml" title="RSD" href="../../xmlrpc.php?rsd" />
<meta name="generator" content="WordPress 6.4.2" />
<!-- Customizer CSS --><style type="text/css"></style><!--/Customizer CSS-->
	</head>

	<body class="archive author author-sergio author-48">

		
		<a class="skip-link button" href="index.html#site-content">Salti al la enhavo</a>

		<div class="header-wrapper">

			<div class="header section bg-white small-padding">

				<div class="section-inner">

					
						<h1 class="blog-title">
							<a href="../../index.html" title="Lingva Kritiko &mdash; Studoj kaj notoj pri la Internacia Lingvo • Esperantologio Interreta" rel="home">Lingva Kritiko</a>
						</h1>

						
							<h4 class="blog-tagline">
								Studoj kaj notoj pri la Internacia Lingvo • Esperantologio Interreta							</h4>

						
					
					<div class="clear"></div>

				</div><!-- .section-inner -->

			</div><!-- .header -->

			<div class="toggles">

				<button type="button" class="nav-toggle toggle">
					<div class="bar"></div>
					<div class="bar"></div>
					<div class="bar"></div>
					<span class="screen-reader-text">Baskuligi la poŝtelefonan menuon</span>
				</button>

				<button type="button" class="search-toggle toggle">
					<div class="genericon genericon-search"></div>
					<span class="screen-reader-text">Baskuligi la serĉokampon</span>
				</button>

				<div class="clear"></div>

			</div><!-- .toggles -->

		</div><!-- .header-wrapper -->

		<div class="navigation bg-white no-padding">

			<div class="section-inner">

				<ul class="mobile-menu">

					<li class="page_item page-item-82"><a href="../../kio-estas-lingva-kritiko/index.html">Kio estas Lingva Kritiko?</a></li>

				</ul>

				<div class="mobile-search">

					<form method="get" class="search-form" id="search-form" action="../../index.html">
	<input type="search" class="search-field" placeholder="Serĉoformularo" name="s" id="s" />
	<button type="submit" class="search-button"><div class="genericon genericon-search"></div><span class="screen-reader-text">Serĉi</span></button>
</form>

				</div>

				<ul class="main-menu">

					<li class="page_item page-item-82"><a href="../../kio-estas-lingva-kritiko/index.html">Kio estas Lingva Kritiko?</a></li>

				</ul>

				<div class="clear"></div>

			</div><!-- .section-inner -->

		</div><!-- .navigation -->

		
			<div class="header-image bg-image" style="background-image: url( ../../wp-content/uploads/2019/12/cropped-UK_1905.jpg );">

				<img src="../../wp-content/uploads/2019/12/cropped-UK_1905.jpg" />

			</div>

		
		<main id="site-content">
<div class="wrapper section">

	<div class="section-inner">

		<div class="content">

			
				<div class="page-title">

					<h4>

						Aŭtoro: <span>Sergio Pokrovskij</span>
													<span>Paĝo 1 el 3</span>
						
					</h4>

				</div><!-- .page-title -->

			
			
				<div class="posts" id="posts">

					<div id="post-1031" class="post post-1031 type-post status-publish format-standard hentry category-ghenerale">

	
	
	<div class="post-inner">

		
			<div class="post-header">

				
					<h2 class="post-title"><a href="../../2024/04/01/pri-la-apostrofoj-kaj-citiloj-en-esperanto/index.html">Pri apostrofoj kaj citiloj en Esperanto</a></h2>

							
		<div class="post-meta">

			<p class="post-author"><span>De </span><a href="index.html" title="Afiŝoj de Sergio Pokrovskij" rel="author">Sergio Pokrovskij</a></p>

			<p class="post-date"><span>Je </span><a href="../../2024/04/01/pri-la-apostrofoj-kaj-citiloj-en-esperanto/index.html">1 Aprilo 2024</a></p>

							<p class="post-categories"><span>En </span><a href="../../category/ghenerale/index.html" rel="category tag">Ĝenerale</a></p>
			
			
		</div>

		
			</div><!-- .post-header -->

		
		
			<div class="post-content">
				<p><!-- 2024-03-30 Sat 16:12 --></p>
<style>
  .footpara { display: inline; }<br />
  .footdef  { margin-bottom: 1em; }<br />
  body {<br />
    font-family: Gentium, Liberation Serif, Times New Roman, Noto Serif, Liberation Sans, Ubuntu, Linux Biolinum O, serif;<br />
    background: #CCCCCC;<br />
    background: #EEEEEE;<br />
    text-align:justify;<br />
    hyphens: auto;<br />
    -webkit-hyphens: auto;<br />
    -ms-hyphens: auto;<br />
    -moz-hyphens: auto;<br />
}<br />
p { margin-top: 3px; margin-bottom: 1px; }<br />
p.verse, blockquote {<br />
  text-align:left;<br />
  margin-right: 0; padding-right: 0;<br />
}<br />
p.verse { margin-left: 5%; padding-left: 10px; border-left: 3px solid aqua; }<br />
.example { margin-left: 3%; hyphens: none; background: #EEEEEE;}<br />
pre, code {<br />
    hyphens: none;<br />
    font-family: Consolas, Liberation Mono, Ubuntu Mono, Courier New, monospace;<br />
    background-color: #DDDDDD;<br />
}<br />
pre {<br />
    border: 1px solid #e6e6e6;<br />
    border-radius: 3px;<br />
    padding: 0pt; padding-left: 8pt;<br />
    overflow: auto;<br />
    margin: 0pt;<br />
    margin-left: 1.2em;<br />
}<br />
ol, ul {margin: 0px;}<br />
blockquote {text-align:left;}<br />
ul.T {list-style-type: none;}<br />
sub, sup {font-size: 80%; }<br />
</style>
<div>Ĉi tiu artikolo devenas el la traktado de apostrofoj en la projekto <a href="https://github.com/pok49/ispell-eo">ispell-eo</a> (Esperanta vortaro por la literumilo <a href="https://en.wikipedia.org/wiki/Ispell">Ispell</a>). Estas prezentitaj praktikaj konsideroj pri elekto de Unikoda signo por la Esperantaj apostrofoj, kaj rilataj demandoj pri la konvenaj formoj de citiloj. Estas indikitaj lingvodependaj trajtoj de la populara tekstoprilabora programaro kaj internaciaj normoj, celantaj apartaĵojn de la angla lingvo, sed ne ĉiam konvenaj por Esperanto kaj similaj lingvoj; estas proponitaj kelkaj solvoj.</p>
<div id="table-of-contents" role="doc-toc">
<h2>Enhavo</h2>
<div id="text-table-of-contents" role="doc-toc">
<ul class="T">
<li><a href="index.html#orged68a9c">1. Uzo de apostrofoj en diversaj lingvoj</a>
<ul class="T">
<li><a href="index.html#org42352b0">1.1. En Esperanto</a></li>
<li><a href="index.html#org04d6606">1.2. France</a></li>
<li><a href="index.html#org8177eac">1.3. Angle</a></li>
</ul>
</li>
<li><a href="index.html#orga6f2884">2. Pri la citiloj</a>
<ul class="T">
<li><a href="index.html#org3b740d7">2.1. Citaĵo en citaĵo</a></li>
<li><a href="index.html#org78b33b7">2.2. Memreprezentaĵoj kaj sencodifinoj</a></li>
<li><a href="index.html#org4b80c17">2.3. La rekta parolo</a>
<ul class="T">
<li><a href="index.html#org8b87269">2.3.1. La maniero franca-pola-rusa</a></li>
<li><a href="index.html#orga694780">2.3.2. La maniero ĝermana (angla-germana)</a></li>
<li><a href="index.html#org5b329c2">2.3.3. Aliaj signoj similaj</a></li>
</ul>
</li>
</ul>
</li>
<li><a href="index.html#org98e17ae">3. Kodoj</a>
<ul class="T">
<li><a href="index.html#org8280aef">3.1. Tajpiloj kaj Askio</a></li>
<li><a href="index.html#orgba717ed">3.2. La 8-bitaj kodoj</a></li>
<li><a href="index.html#orgfda56e4">3.3. Unikodo</a></li>
<li><a href="index.html#orgc4b3145">3.4. WGL4</a></li>
<li><a href="index.html#orgeb350ce">3.5. Vikipedio</a></li>
</ul>
</li>
<li><a href="index.html#org768ac67">4. Komparo de literumiloj</a>
<ul class="T">
<li><a href="index.html#orged253b9">4.1. Ispell</a>
<ul class="T">
<li><a href="index.html#org3013f9b">4.1.1. La Emaksa interfaco</a></li>
</ul>
</li>
<li><a href="index.html#orge3aaa1a">4.2. GNU Aspell</a></li>
<li><a href="index.html#org527c685">4.3. Hunspell kaj aplikaĵoj</a></li>
<li><a href="index.html#org1156073">4.4. Vim</a></li>
</ul>
</li>
<li><a href="index.html#orgf03edf7">5. Konkludo</a></li>
</ul>
</div>
</div>
<div id="outline-container-orged68a9c" class="outline-2">
<h2 id="orged68a9c"><span class="section-number-2">1.</span> Uzo de apostrofoj en diversaj lingvoj</h2>
<div id="text-1" class="outline-text-2">
<p>Per si mem, lingve, en la propra tradicia Esperanto, la apostrofoj prezentas nenian problemon. Sed en la reala vivo necesas atenti la apartaĵojn de programaro verkita por aliaj lingvoj, precipe por la angla, kiun programaron multaj esperantistoj praktike uzadas.</p>
</div>
<div id="outline-container-org42352b0" class="outline-3">
<h3 id="org42352b0"><span class="section-number-3">1.1.</span> En Esperanto</h3>
<div id="text-1-1" class="outline-text-3">
<p>La programara problemo koncernas la vortolimojn: ĉu apostrofon literumilo enprenu kiel parton de vorto – aŭ traktu ĝin kiel disigan signon interpunkcian? En Esperanto la apostrofo estas traktenda kiel vorta ero, simile al la literoj. Alie la apostrofitaj vortoj, tiom oftaj en poezio, kaŭzos falsajn erarraportojn. Ekz‑e kontrolante la verson:</p>
<blockquote><p>en nova formʼ eksonis nova kantʼ</p></blockquote>
<p>la literumilo devas apartigi la vortojn ‹formʼ› kaj ‹kantʼ› kune kun ilia apostrofo; la nudaj ‹form› kaj ‹kant› ne estas akcepteblaj. En la tekstoprilaboraj programoj Esperantaj apostrofo traktendas kiel speco de litero.</p>
</div>
</div>
<div id="outline-container-org04d6606" class="outline-3">
<h3 id="org04d6606"><span class="section-number-3">1.2.</span> France</h3>
<div id="text-1-2" class="outline-text-3">
<p>France (kaj en aliaj lingvoj latinidaj) oni rajtas rigardi apostrofon kiel disigilon (unu el la signoj interpunkciaj), apartigantan leksikajn unuojn, ekz‑e artikolon disde la rilata vorto:</p>
<p class="verse"><i>le</i> + <i>enfant</i> → <i>l’enfant</i>.</p>
<p>Tio oportunas ekz‑e ĉe legado de franca teksto: duobla alklako sur <i>l’enfant</i> apartigas nur ‹enfant›, kio faciligas konsulton de traduka aŭ sencodifina vortaro.</p>
<p>Ŝajnas ke ĉi tiu simpla traktado povus faciligi tekstoprilaboradon, ekz‑e redukti la literumilajn vortarojn; tamen tiucele ankaŭ por la franca lingvo utilas trakti apostrofon kiel vorteron, ĉar tio ebligas kontroli multajn erarajn formojn, kiaj <del><i>l’enfants</i></del>, <del><i>l’anciens </i></del>(plurnombre elizio ne okazas: <i>les enfants, les anciens</i>), <del><i>s’être</i></del> (kp <i>s’asseoir</i>), <del><i>presqu</i></del> (kp <i>presqu’île</i>) ktp.<sup><a id="fnr.1" class="footref" role="doc-backlink" href="index.html#fn.1">1</a></sup></p>
<p>En la literatura lingvo la apostrofo aperas ĉiam vortomeze, inter literoj, kvankam en imitado de malzorga prononco aŭ ĵargono eblas ankaŭ la vortofina pozicio (kiel en Esperanto): <i lang="fr">pauv’ con</i> (anstataŭ<span lang="fr"> <i>pauvre con</i>).</span></p>
</div>
</div>
<div id="outline-container-org8177eac" class="outline-3">
<h3 id="org8177eac"><span class="section-number-3">1.3.</span> Angle</h3>
<div id="text-1-3" class="outline-text-3">En la angla lingvo okazas kolizio inter ortografio kaj interpunkcio: apostrofojn ili uzas malsammaniere.Ortografie la apostrofo estas <b>parto de vorto</b>, kiel ĉi-supre en la franca: <i lang="en">boy’s, doesn’t, we’ll, you’re, o’er …</i> Apostrofo regule aperas finvorte en la poseda formo post <i>s</i>, ekz‑e <i lang="en">ladiesʼ hats</i>. Malpli ofte aperas apostrofo vortkomenca:</p>
<blockquote><p><i>&#8216;Tis the last rose of summer …</i></p></blockquote>
<p>Interpunkcie la apostrofo estas uzata kiel disigilo, <b>signo nevorta</b>, kiel ferma citilo; kaj en la prezento tajpa aŭ Askia, ankaŭ kiel citilo malferma. (La komplezema <i lang="en">WordPress</i> ilustras mian rakonton per sia misservo: en la ĵusa citaĵo mi tajpis <code>'Tis</code> kun Askia apostrofo; WP ĝin naive konvertis en la anglan malferman citilon: <code>&amp;#8216;Tis</code>.)</p>
<p>Por solvi tiun kolizion en la anglalingva literumado oni traktas la signon ‹&#8217;› kiel apostrofon (do, vorteron) el la pozicioj interliteraj (<i>isn&#8217;t</i> ktp); kaj kiel disigilon en la okazoj ceteraj. Tio ne kaŭzas problemojn en la posedaj formoj (kia <i>ladies&#8217;</i>), ĉar la antaŭapostrofa bazo ja estas (devas esti) regula vorto angla; la problemo restas ĉe la komencvorta apostrofo (kia <i>ʼtis</i>) – sed tiaj vortoj maloftas en serioza verkado, kaj ofte koincidas kun aliaj anglaj vortoj: <i>ʼbout</i> (el <i>about</i>) koincidas kun <i>bout; ʼless</i> (el <i>unless</i>) koincidas kun <i>less</i> ktp. Kompreneble ĉi tiu elturniĝo ne prosperas en Esperanto, krom esceptokaze; ekz‑e ĉe la nevortaj apostrofoj ‹’› (U+2019) en la <i>Hamleta</i> verso</p>
<blockquote><p>De l’ ter’ al la ĉiel’ ĝi laŭte krias</p></blockquote>
<p>iuj literumiloj plendas pri ‹ter›, sed akceptas ‹ĉiel›.</p>
</div>
</div>
</div>
<div id="outline-container-orga6f2884" class="outline-2">
<h2 id="orga6f2884"><span class="section-number-2">2.</span> Pri la citiloj</h2>
<div id="text-2" class="outline-text-2">
<p>La Esperantaj tekstoj ekzistas en 3 formoj: manskriba, tipografia, tajpa. En la frua periodo ĉefis la du unuaj; de post la Unua Mondmilito kaj ĝis 1980-aj jaroj ĉefis la tajpiloj; poste kaj ĝis nun plej gravas la prezentoj komputilaj, kiuj per la sortimento da disponeblaj signoj egalas aŭ eĉ superas la iaman tipografion. Ĝuste la komputilaj prezentoj precipe interesas nin ĉi tie; tamen ili ja evoluis el la tipografiaj, kaj ilin forte influis la tradicio tajpada. Fakte la tajpado plu influas, ĉar Askio kaj la klavaroj ja esence restas tajpilaj.</p>
<p>Zamenhofo ne opiniis la formon de citiloj grava trajto de la lingvo. En la Fundamenta Ekzercaro aperas 3 citilaj paroj, sen ia ajn sencodistingo:</p>
<ul class="T">
<li>„ “ – (ĵargone nomata «99—66») – 26-foje;</li>
<li>« » – (duoblaj angulaj citiloj) – 8-foje, plus 12 aperoj en la <i>Antaŭparolo</i>, sume 20-foje;</li>
<li>“ ” – (ĵargone nomata «66—99») – 20-foje.</li>
</ul>
<p>La arbitrecon kaj samsignifecon de la uzoj klare ilustras «La feino», fabelo dispartigita inter §§ 11, 13–15, 17, 19, 21 kaj 23: komence (ekde §15) la dialogajn dirojn markas “…”; sed en §21, «…». Mi dubas, ke tiu malordo estas sekvo de konscia miksado. (Al mi mankas faktoj, sed mi supozas, ke preparante iun eldonon de la <i>Ekzercaro</i> Zamenhofo kungluis pecojn el diversaj pli fruaj eldonoj, kompostitaj laŭ diversaj tipografiaj kutimoj.)</p>
<p>Plue, en la teksto de FE disponebla <a href="https://www.akademio-de-esperanto.org/fundamento/ekzercaro.html">en la Akademia retejo</a> oni trovas ĉiujn 3 citilajn specojn, sed ne ĉiam en tiuj lokoj, kie ili aperas en la papera eldono de la 1905ª jaro.</p>
<p>Kvankam tio ne rilatas al la tradicio de Esperanto, tamen notindas ankoraŭ unu strangaĵo de la Fundamento: la gramatiketo ruslingva havas la germanajn citilojn 99—66:</p>
<blockquote><p><b>13.</b> На вопросъ „куда“ … – p. 20<br />
<b>15.</b> Такъ называемыя „иностранныя“ слова … – p. 21</p></blockquote>
<p>dum en la teksto pollingva aperas la angulaj citiloj francaj:</p>
<blockquote><p><b>13.</b> Na pytanie « dokąd » …<br />
<b>15.</b> Tak zwanie « wyrazy cudzoziemskie » … – p. 25</p></blockquote>
<p>kvankam la ĉefformoj de la citiloj en tiuj du lingvoj estas (almenaŭ nun) ĝuste inversaj: «ruse» kaj „pole“.</p>
<p>Racia elekto de citiloj preferindaj en Esperanto devas atenti la eblon de vortofinaj apostrofoj. Komparu la prezentojn de frazo el FE §27:</p>
<ol class="org-ol">
<li>Anstataŭ «la» oni povas ankaŭ diri «lʼ»</li>
<li>Anstataŭ „la“ oni povas ankaŭ diri „lʼ“</li>
<li>Anstataŭ “la” oni povas ankaŭ diri “lʼ”.</li>
</ol>
<p>Por mi, (1) estas la plej bona kaj klara; tamen Zamenhofo ial uzis ĉi-okaze la formon (2), malpli klaran, sed ankoraŭ legeblan; la formon (3) mi opinias maltaŭga. Tamen ĝuste ĝin preferas PIV, «Esperanto», «La Ondo de Esperanto».</p>
<p>En diversaj landoj la kurbaj citiloj “x” estas manskriba rondigita varianto de la angulaj citiloj «x» tipografiaj; kaj la kurbaj citiloj „x“ estas rondigita formo de la »internen montrantaj« citiloj, kutimaj en la interpunkcio germana. La formoj «x» kaj „x“ estas tradiciaj en Esperanto; la formo »x« estas maloftega kaj nenorma.</p>
<p>Estas ankoraŭ unu speco, uzata i.a. de «Monato»: „x” (99—99)<sup><a id="fnr.2" class="footref" role="doc-backlink" href="index.html#fn.2">2</a></sup>. Ĝi ne estas tradicia, ĝi ne aperas en la Fundamento; kaj ĝi estas same aĉa, kiel la formo 66—99, ĉar ambaŭ formoj havas la saman ferman citilon, ĝene gluiĝantan al eventuala apostrofo: „l’”.</p>
</div>
<div id="outline-container-org3b740d7" class="outline-3">
<h3 id="org3b740d7"><span class="section-number-3">2.1.</span> Citaĵo en citaĵo</h3>
<div id="text-2-1" class="outline-text-3">
<p>Plureco de la citilaj specoj utilas okaze de citaĵoj enmetitaj en citaĵon. Estas kiel pri la krampoj en la matematikaj formuloj: la esprimo</p>
<pre class="example">     7 – {[(10 – 6) × 5] + 13}
</pre>
<p>legeblas pli facile ol</p>
<pre class="example">     7 – (((10 – 6) × 5) + 13)
</pre>
<p>Ho ve, allasinte plurajn citilajn formojn, Zamenhofo ne profitis la eblojn kiujn tio donas. Ekz‑e en sia traduko de «La batalo de l&#8217; vivo» (1891):</p>
<blockquote><p>„aldonu ankoraŭ la vortojn „kaj fingringo“, kaj mi volas la ambaŭ sentencojn pendigi en la loĝejo anstataŭ la portreto de mia mastrino.“</p></blockquote>
<p>Ĉu Zamenhofo malvolis kompliki la lingvon?</p>
<p>Ĉiel ajn, en la reeldono de «La batalo», serioze reviziita de la britaj editoroj, la citiloj estas diferencigitaj (kio estas bona), sed por la internaj citiloj estas uzataj la anglaj kurbaj citiloj unuoblaj 6-9 (kio estas bedaŭrinda):</p>
<blockquote><p>“Dio nin gardu de tio ĉi! Ŝi vivu kaj … poste ŝi diru kun tiu franco: ‘La komedio estas finita, faligu la kurtenon.’”</p></blockquote>
<p>Nuntempe kiam la komputiloj elskatole disponigas riĉegan sortimenton da signoj, kaj inter ili ĉiujn citilojn Fundamentajn, estas neracie uzi la konfuzajn apostrofajn citilojn. En la <a href="http://kovro.heliohost.org/books/la_batalo/batalof.html">moderna revizio</a> de la «Batalo» tiu ekzemplo havas do la formon:</p>
<blockquote><p>«Dio nin gardu de tio ĉi! Ŝi vivu kaj ridadu pri tio ĉi kiel longe ŝi povas ridi, kaj poste ŝi diru kun tiu franco: „La komedio estas finita, faligu la kurtenon.“»</p></blockquote>
<p>Simila kungluiĝo povas okazi ankaŭ komence de la ekstera citaĵo, kaj ankaŭ ĉi-okaze la sammaniera malambiguigo egale klaras:</p>
<blockquote><p>«„Faru ion al la homoj, por ke ili nenion al vi faru“, vi kredeble pensas?» diris sinjoro Snitchey.</p></blockquote>
<p>(kp “‘Faru … al vi faru’ …”).</p>
<p>La Unikoda normo rekomendas unuoblajn angulajn citilojn por la internaj citaĵoj<sup><a id="fnr.3" class="footref" role="doc-backlink" href="index.html#fn.3">3</a></sup>; tamen ene de la duoblaj angulaj citiloj tio estas same konfuza, kiel la anglaj apostrofaj citiloj ene de la duoblaj anglaj citiloj kurbaj. Por facila distingeblo la internaj citiloj devas esti alispecaj ol la eksteraj.</p>
</div>
</div>
<div id="outline-container-org78b33b7" class="outline-3">
<h3 id="org78b33b7"><span class="section-number-3">2.2.</span> Memreprezentaĵoj kaj sencodifinoj</h3>
<div id="text-2-2" class="outline-text-3">
<p>Aparta uzo de la citiloj estas marki memreprezentaĵojn (aŭtonimojn), t.e. tiajn uzojn de vortoj aŭ aliaj signoj, en kiuj ili reprezentas ne la <i>signaton</i>, sed la <i>signanton</i>, t.e. sin mem. Tiaj uzoj oftas en lingvoscienco, kaj plurajn ekzemplojn disponigas la <i>Fundamenta Ekzercaro</i> (FE):</p>
<blockquote><p>… tiel same ni ankaŭ diras: „la birdo flugis en la ĝardenon, sur la tablon“, kaj la vortoj „ĝardenon“, „tablon“ staras tie ĉi en akuzativo ne ĉar la prepozicioj „en“ kaj „sur“ tion ĉi postulas, sed nur ĉar ni volis esprimi direkton … — FE §28</p></blockquote>
<blockquote><p>La sufikso «um» ne havas difinitan signifon. – FE §42.</p></blockquote>
<p>Zamenhofo neniam apartigis ĉi tian uzon de la citiloj; sed en fakaj tekstoj lingvosciencaj oni ofte uzas tiucele la anglajn citilojn apostrofajn: ‘ĝardenon’, ‘tablon’, ‘sur’…</p>
<p>Tio estas konfuza kaj maloportuna. Mi koncedas, ke la duoblaj citiloj ĉirkaŭ mallonga vorto aŭ unuopa signo povas impresi kiel io peza, iom grandioza; sed ĝenerale disponeblaj estas la unuoblaj angulaj citiloj ‹x›, kiuj aspektas sufiĉe modeste kaj estas malambiguaj. Kp:</p>
<blockquote><p>Anstataŭ ‘la’ oni povas ankaŭ diri ‘lʼ’<br />
Anstataŭ ‹la› oni povas ankaŭ diri ‹lʼ›.</p></blockquote>
<blockquote><p>La tajpila-Askia apostrofo ‹&#8217;› povas reprezenti</p>
<ul class="org-ul">
<li>la apostrofajn citilojn (la malferman ‹‘› aŭ la ferman ‹’›),</li>
<li>proprasencan apostrofon ‹ʼ›,</li>
<li>minutsignon ‹′›,</li>
<li>dekstran kornon ‹′›…</li>
</ul>
</blockquote>
<p>En la anglaj apostrofaj citiloj tia frazo estas malfacile legebla (resp. ‘&#8217;’, ‘‘’, ‘ʼ’, ‘’’, ‘′’, ‘′’), kaj tute prave la franca Vikipedio uzas la unuoblajn angulajn citilojn en la koncernaj partoj de la artikolo «<a href="https://fr.wikipedia.org/wiki/Apostrophe_(typographie)#Ambigu%C3%AFt%C3%A9s">Apostrophe (typographie)</a>». Kaj ankaŭ ĉe la malsupraj signoj la apostrofaj citiloj aspektas aĉe: punkto ‘.’; zoeto ‘¸’ – pli klaras  ‹.›,  ‹¸›.</p>
<p>Tiusence anstataŭ la citilojn oni ankaŭ uzas kursivon.</p>
<p>Alia lingvista uzo de la apostrofaj citiloj estas apartigi sencodifinojn. Jen ekzemplo kie memreprezentaĵo aperas kursive, kaj sencodifinoj, en citiloj. Ankaŭ ĉi-okaze uzeblas unuoblaj angulaj citiloj<sup><a id="fnr.4" class="footref" role="doc-backlink" href="index.html#fn.4">4</a></sup>:</p>
<blockquote><p><i>ruĝi</i> = ‘esti ruĝa, impresi ruĝe’, sed nepre ne ‘igi ruĝa’ nek ‘iĝi ruĝa’<br />
<i>ruĝi</i> = ‹esti ruĝa, impresi ruĝe›, sed nepre ne ‹igi ruĝa› nek ‹iĝi ruĝa›</p></blockquote>
<p>Probable tiuj estas la solaj iom internaciaj uzoj de la apostrofaj citiloj.</p>
</div>
</div>
<div id="outline-container-org4b80c17" class="outline-3">
<h3 id="org4b80c17"><span class="section-number-3">2.3.</span> La rekta parolo</h3>
<div id="text-2-3" class="outline-text-3">
<p>Unu el la ĉefaj funkcioj de la citiloj estas prezenti la rektan parolon. Estas 2 specoj de rekta parolo: monologo kaj dialogo. Monologon oni plejparte encitiligas; sed pri dialogoj la naciaj (kaj sekve ankaŭ la Esperantaj) tradicioj varias.</p>
<p>En Esperanto kunekzistas du manieroj prezenti dialogojn: la ĝermana kaj la franca-pola-rusa. Zamenhofo uzadis jen unu, jen la alian.</p>
</div>
<div id="outline-container-org8b87269" class="outline-4">
<h4 id="org8b87269"><span class="section-number-4">2.3.1.</span> La maniero franca-pola-rusa</h4>
<div id="text-2-3-1" class="outline-text-4">En ĉi tiu maniero dialogo estas konceptata ne kiel pluro da monologoj, sed kiel aparta speco de parol-agado. Ĉiu eldiro komencas novan alineon kaj estas antaŭata de haltostreko:</p>
<blockquote><p>– Estimata sinjorino kredeble havas bezonon al la informa oficejo? – diris la mastrino de la loĝejo.<br />
– Jes, sinjorino, – respondis la venintino. – Mi estas Marta Świcka.<br />
– Volu sidiĝi kaj atendi momenton, ĝis mi finos la interparoladon kun tiuj sinjorinoj, kiuj venis antaŭe. – («Marta»)</p></blockquote>
<p>Tiu aparta interpunkcio ebligas, interalie, klare diferencigi la dialogon (la eldirojn eksterigatajn) disde la paralela monologo interna (rekta parolo enmensa), ekz‑e</p>
<blockquote><p>– Vi estas tre modesta … Sed mi dezirus ekscii ion pri vi, pri via familio, pri via patro, pro kiu vi forlasas nin.<br />
«Kial ŝi diras tion al mi?» – pensis Bazarov.<br />
– Ĉio ĉi tute ne estas interesa, – diris li voĉe, – precipe por vi, ni estas malaltaj homoj … («Patroj kaj filoj», ĉap. 17ª)<sup><a id="fnr.5" class="footref" role="doc-backlink" href="index.html#fn.5">5</a></sup></p></blockquote>
<p>Ankaŭ la eningita rekta parolo apektas pli bone:</p>
<blockquote><p>– Efektive, okulfrapis, kiam mi vidis lin post tiu travivaĵo, lia mirinda sereneco. Li diris: «Mia animo similas vastan trankvilan lagon». Ĉu vi iam aŭdis pri iu, kiu, en unu tago, transiris el plej profunda deprimiĝo en perfektan serenecon kun plena malapero de ĉiuj psikaj simptomoj?<sup><a id="fnr.6" class="footref" role="doc-backlink" href="index.html#fn.6">6</a></sup></p></blockquote>
<p>Similaj ekzemploj troveblas ekz‑e ankaŭ en la Zamenhofa traduko de «Marta».<br />
<b>Noto.</b> En la cirilalfabeta tipografio oni markas la dialogojn per haltostrekoj 0.8 em longaj – pli longaj, ol la angla N-streko (<i>en-dash</i>, 0.5 em), sed ne tiom grandiozaj, kiel la angla <i>M-dash</i> (1 em). Bedaŭrinde, Unikodo kaj plimulto da tiparoj disponigas nur la anglajn haltostrekojn. En la ĉi-supraj ekzemploj mi uzis N-strekojn (U+2013).</p>
</div>
</div>
<div id="outline-container-orga694780" class="outline-4">
<h4 id="orga694780"><span class="section-number-4">2.3.2.</span> La maniero ĝermana (angla-germana)</h4>
<div id="text-2-3-2" class="outline-text-4">En tiu maniero dialogo aperas kiel simpla sinsekvo da rektaj paroloj monologaj, ĉiu el kiuj komencas apartan alineon:</p>
<blockquote><p>„Ĉu vi ion vidis, Britain? ion aŭdis?“<br />
„Estas tro mallume, por povi malproksime vidi, kaj tro multe da bruo en la domo, por povi ion aŭdi“, respondis la servanto.<br />
„Tio ĉi estas vera! Tiom pli gaja estos la akcepto. Kioma horo nun estas?“<br />
„Ĝuste la dekdua, sinjoro. Li devas jam baldaŭ veni, sinjoro.“<sup><a id="fnr.7" class="footref" role="doc-backlink" href="index.html#fn.7">7</a></sup></p></blockquote>
<p>Malpli nuancita, tiu maniero estas malpli esprimiva. Ekz‑e la <a href="index.html#orgcbfe9ce">supre citita peco</a> el «Patroj kaj filoj» jene aspektas en la misredaktitaj eldonoj oftaj en la Reto<sup><a id="fnr.8" class="footref" role="doc-backlink" href="index.html#fn.8">8</a></sup>:</p>
<blockquote><p>“Vi estas tre modesta … Sed mi dezirus ekscii ion pri vi, pri via familio (…)”<br />
Kial ŝi diras tion al mi? pensis Bazarov.<br />
“Ĉio ĉi tute ne estas interesa”, diris li voĉe (…)”</p></blockquote>
<p>En ĉi tiaj okazoj la rekta parolo restas tute nemarkita, por ne miksiĝi kun la voĉa dialogo – kvankam ekster dialogoj oni ĝin encitiligas.</p>
</div>
</div>
<div id="outline-container-org5b329c2" class="outline-4">
<h4 id="org5b329c2"><span class="section-number-4">2.3.3.</span> Aliaj signoj similaj</h4>
<div id="text-2-3-3" class="outline-text-4">
<p>Krom jam indikitaj uzoj por prezenti la gramatikan apostrofon kaj la unuoblajn citilojn, la Askia apostrofo povas aperi anstataŭ minutsigno (<code>3'10"</code>, t.e. «3 minutoj 10 sekundoj», tipografie «3′10″»; la angula minuto, ekz‑e <code>42°25'</code>, tipografie «42°25′»). En la «Universala vortaro» la minutsigno disigas morfemojn: «ge′patr′o′j»; iuj legantoj povas konfuzi tion kun apostrofo, precipe en senserifa tiparo; la nunaj vortaristoj (ekz‑e en PIV) uzas tiufunkcie la oblikvon (ge/patr/o/j), signon iom tro grandan; nacilingve vortaristoj ofte uzas tiusence la mezaltan punkton, kio aspektas pli elegante: «ge‧patr‧o‧j».</p>
</div>
</div>
</div>
</div>
<div id="outline-container-org98e17ae" class="outline-2">
<h2 id="org98e17ae"><span class="section-number-2">3.</span> Kodoj</h2>
<div id="outline-container-org8280aef" class="outline-3">
<h3 id="org8280aef"><span class="section-number-3">3.1.</span> Tajpiloj kaj Askio</h3>
<div id="text-3-1" class="outline-text-3">
<p>Askio (difinita en la jaro 1963ª) disponigas la tipan signaron de tajpilo Usona.</p>
<p>La apostrofo <code>'</code> (27<sub>16</sub>) havas la simetrian formon de supra vertikala streko, kaj krom la propran apostrofon prezentas ankaŭ la malferman kaj la ferman unupecajn citilojn anglalingvajn.</p>
<p>Simile, la citilojn prezentas supra vertikala dustreko <code>"</code> (22<sub>16</sub>, «lepor­oreloj»).</p>
<p>Tio aspektas akcepteble en egalpaŝa tajpaĵo (ĉar la du strekoj de <code>"</code> aperas sampaŝe, do pli dense ol la unustreka apostrofo):</p>
<blockquote><p><code>Anstataŭ "la" oni povas ankaŭ diri "l'".</code></p></blockquote>
<p>sed tio aĉas en tipografia tiparo proporcia:</p>
<blockquote><p>Anstataŭ &#8220;la&#8221; oni povas ankaŭ diri &#8220;l'&#8221;.</p></blockquote>
<p>La estetika emo unuecigi la formojn (kiel en la angla tradicio pri la apostrofo ‹’›, la citiloj unuoblaj ‘x’ kaj duoblaj “x”) kolizias kun la legeblo, samkiel la konfuzo de I kaj l en la senserifaj tiparoj.</p>
</div>
</div>
<div id="outline-container-orgba717ed" class="outline-3">
<h3 id="orgba717ed"><span class="section-number-3">3.2.</span> La 8-bitaj kodoj</h3>
<div id="text-3-2" class="outline-text-3">
<p>Serio da normoj ISO-8859 (1985–2001) diversmaniere kompletigas Askion per diakritoj uzataj en diversaj lingvoj naciaj. ISO-8859‑3 (alinome Latina‑3ª) disponigas ĉiujn literojn Esperantajn, sed koncerne la citilojn kaj apostrofojn ĉio restas samkiel en Askio.</p>
<p>La normo ISO-8859‑1 (alinome Latina‑1ª), destinita por la lingvoj okcidentaj, ja disponigas la paron da duoblaj angulaj citiloj «x» – kaj neniajn citilojn komoformajn; en tio mi vidas implican rekomendon pri uzindo de ĝuste tiaj citiloj, kiajn mi mem ĉi-supre prezentis kiel la plej konvenaj por Esperanto.</p>
<p>Ekzistas tajpiloj (ekz‑e la <a href="https://en.wikipedia.org/wiki/QWERTY#French_(Canada)">franckanada qwerty-tajpilo</a>) kiuj elskatole disponigas tiujn citilojn en sia klavaro.</p>
<p>Surbaze de la normoj ISO-8859, Majkrosofto kreis siajn «kodpaĝojn»<a href="https://en.wikipedia.org/wiki/Windows-1252"> CP-1252</a>, <a href="https://en.wikipedia.org/wiki/Windows-1250">CP-1250</a> …, plenigante la kodpoziciojn 80<sub>16</sub>…9F<sub>16</sub> (kiujn ISO-8859 rezervas por stirsignoj) je signoj videblaj, interalie la paraj kurbaj citiloj (la anglaj “x” kaj ‘x’; la germanaj „x“ kaj ‚x‛), la unuoblaj angulaj ‹x› (la duoblaj angulaj citiloj retenas sian lokon laŭ la Latina‑1ª). Estas malkohero en tio, ke dum ‹‚› (82<sub>16</sub>, «malsupra unuobla 9‑citilo», grafike identa kun komo) ricevas apartan signonumeron, la kurba apostrofo (grafike identa kun ‹’› = 92<sub>16</sub>, la «supra unuobla komo-citilo»), apartan signon ne ricevas.</p>
<p>Unu el la normaj 8-bitaj kodoj, <a href="https://en.wikipedia.org/wiki/ISO%2fIEC_8859-7">ISO/IEC 8859‑7</a> (Latina/Greka) disponigas la kurban apostrofon ĉe la signonumero A2<sub>16</sub> = 162<sub>10 </sub>(la Latina‑3ª havas tie la bovlon ‹˘›); en la normo ĝi estas difinita per la Unikoda signonumero U+02BC.</p>
</div>
</div>
<div id="outline-container-orgfda56e4" class="outline-3">
<h3 id="orgfda56e4"><span class="section-number-3">3.3.</span> Unikodo</h3>
<div id="text-3-3" class="outline-text-3">
<p>Nuntempe Unikodo estas la fakta normo por la tekstoj en Esperanto, kaj ĝi disponigas pli ol sufiĉe da signoj por tio.</p>
<p>Interalie disponeblas ĉiuj supre menciitaj citiloj; disponeblas speciala signo por la kurba apostrofo tipografia:</p>
<p class="verse">‹ʼ› U+02BC, modifier letter apostrophe</p>
<p>(Ĉu vi vidas apostrofon inter la angulaj citiloj? Pri ĝia disponeblo en la tiparoj mi parolos <a href="index.html#org5f45ff9">ĉi-sube</a>.)</p>
<p>Tamen ĝia prisktibo en la Unikoda Normo<sup><a id="fnr.9" class="footref" role="doc-backlink" href="index.html#fn.9">9</a></sup> impresas iom strange:</p>
<blockquote><p><b>Apostrofo litera.</b> U+02BC, «modifilo la apostrofo litera», estas preferinda tie, kie la apostrofo prezentas modifantan literon (ekz‑e por indiki glotan halton en transliteraĵoj). En tiu lasta okazo ĝi ankaŭ estas nomata <i>apostrofo litera.</i> – P. 275 (traduko mia)</p></blockquote>
<p>Konforme al la nomo «apostrofo litera», tiu signo havas en la Unikoda datumbazo<sup><a id="fnr.10" class="footref" role="doc-backlink" href="index.html#fn.10">10</a></sup> la sintaksan klason <i>litero</i> (Category: Letter). Tiu klasifiko rolas en determino de vortaj limoj ĉe la tekstotraktiloj; ekz‑e se vi faros duoblan alklakon sur la litero ‹a› en vorto ‹katʼ› (aŭ respektive ‹kato›) en la ĉi-sekva linio:</p>
<p class="verse">katʼ estas kato (‹ʼ› = U+02BC)</p>
<p>la komputilo apartigos ĉiujn 4 signojn de la vorto ‹katʼ› (samkiel respektive ĉiujn 4 signojn de la vorto ‹kato›) – kaj tio estas lingve ĝusta konduto.</p>
<p>Sed la Unikoda normo plu diras jene:</p>
<blockquote><p><b>Apostrofo interpunkcia.</b> U+2019, «la dekstra unuobla citilo», estas preferinda tie, kie la apostrofo prezentas signon interpunkcian, kiel ekz‑e en kuntiraĵoj: <i>We’ve been here before.</i> En tiu lasta okazo U+2019 ankaŭ estas nomata <i>apostrofo interpunkcia.</i> – P. 275 (traduko mia)</p></blockquote>
<p>Tio estas tre dubinda rekomendo. Ĝi evidente malkonvenas por Esperanto, kie apostrofo ĉiam estas parto de vorto, male ol kun la apostrofo disiga:</p>
<p class="verse">kat’ estas kato (‹’› = U+2019)</p>
<p>(la duobla alklako sur ‹kat’› apartigas nur la 3 literojn: ‹kat›).</p>
<p>Parte tiu rekomendo sencas <a href="index.html#orga78cde5">por la franca lingvo</a>; sed ne tiom por la angla: en <i>isn’t</i> la apostrofo anstataŭas la mezan <i>o</i> el <i>not;</i> kaj al <i>we’ve </i>triapersone ununombre respondas ne <i>he’ve</i>, sed <i>he’s</i>. Fakte tiu rekomendo fontas ne el la lingva strukturo, sed el la neriparebla Vindoza konfuzo kun la anglaj unuoblaj citiloj:</p>
<blockquote><p>Praktiko (<i>an implementation</i>) ne povas kalkuli je tio, ke la teksto de uzanto ĉiam konformas al la diferenco inter tiuj signoj. La teksto povas veni el diversaj fontoj, inklude ĵetojn (<i>mappings</i>) el aliaj signokodoj, kiuj ne distingas apostrofojn literajn disde la interpunkciaj aŭ la fermaj citiloj unuoblaj. En tia okazo, ili <i>ĉiuj </i>estu prezentataj per U+2019.</p></blockquote>
<p>T.e. malgraŭ la aldono de la malambigua signo «apostrofo litera», oni ĝin ignoru kaj plu konservu la konfuzon de la Vindoza CP-1252. Tiu argumento malmulte sencas por la plimulto da lingvoj, kiuj ja plejparte ne uzas la anglajn apostrofajn citilojn.</p>
<blockquote><p>Do, la semantiko de U+2019 dependas je kunteksto. Ekz‑e interlitere aŭ intercifere ĝi funkcias kiel enteksta signo interpunkcia kaj ne disigas vortojn aŭ liniojn. (<i lang="en">For example, if surrounded by letters or digits on both sides, it behaves as an in-text punctuation character and does not separate words or lines.</i>) – P. 276.</p></blockquote>
<p>Ĉi tiu konfuze vortumita alineo sugestas, kiel oni detektu la literan signifon de la citilo: per la pozicio inter literoj. Iel-tiel tio funkcias por la angla; sed ĝi plene fiaskas por Esperanto, kaj por diversaj aliaj lingvoj, ekde la greka (kie unue aperis la signo kaj la vorto ἀπόστροφος):</p>
<p class="verse">τα αδέλφια → τʼ αδέλφια<br />
που είσαι → που ʼσαι<br />
και εγώ → κιʼ εγώ</p>
<p>ĝis la itala:</p>
<blockquote><p>La donna è mobilʼ …<br />
… e di pensierʼ!</p></blockquote>
<p>aŭ la suoma:</p>
<blockquote><p>Se aikʼ olʼ ajoistʼ ankarin – (Kaarlo Kramsu: „Ilkka“).<br />
(= «Tio estis la plej malfacila tempo el ĉiuj»)</p></blockquote>
<p>Tipografie en multaj tiparoj tiuj du apostrofoj aspektas egale (havas unu saman signobildon); tiel estas ekz‑e en <i>Times New Roman, FreeSerif, DejaVu, Noto</i>. En aliaj tiparoj la litera apostrofo estas iomete malsama (ekz‑e malpli alta kaj malpli granda); tiel estas en <i>Liberation, Gentium, Ubuntu</i>). Jen komparu ilin en via tiparo (kiaj ilin prezentas via legilo): ’ ʼ. Mi ne scias, ĉu ekzistas iuj tradiciaj trajtoj por diferencigi tiujn du signojn, kaj mi dubas, ĉu utilas kontrastigi ilin en tipografio (tiom malpli, ke en Esperanto mi opinias la apostrofajn citilojn neuzindaj); sed mi certas pri la dezirindo vidigi la diferencon en «programista» tiparo (kaj mi vidigis ĝin en mia <a href="https://github.com/pok49/fixed-9x18">malambiguiga tiparo</a> egalpaŝa, kiun mi kutime uzas en mia laboro).</p>
</div>
</div>
<div id="outline-container-orgc4b3145" class="outline-3">
<h3 id="orgc4b3145"><span class="section-number-3">3.4.</span> WGL4</h3>
<div id="text-3-4" class="outline-text-3">
<p>Krom la dubindaj (kaj por Esperanto nevalidaj) argumentoj, prezentitaj en la ĵus citita misrekomendo<sup><a id="fnr.11" class="footref" role="doc-backlink" href="index.html#fn.11">11</a></sup>, ekzistas ankoraŭ unu konsidero, praktike pli grava, kiun tamen la Unikoda dokumento ne citas (probable ĉar la argumento estas iom hontinda por la grava instanco): la Majkrosofta normo <a href="https://eo.wikipedia.org/wiki/WGL4">WGL4</a> (vu-go-lo kvar), kiu pretendis (ĉu plu pretendas?) esti «la Askio de la 21ª jarcento»<sup><a id="fnr.12" class="footref" role="doc-backlink" href="index.html#fn.12">12</a></sup>. Multaj tiparoj Majkrosoftaj disponigas la tutan, sed ankaŭ <i>ne pli ol la tutan</i> signaron de WGL4. Nu, samkiel la Majkrosofta CP-1252, WGL4 disponigas la citilon U+2019, sed ne la apostrofon U+02BC. Tial, se oni volas disponigi oniajn tekstojn por kiel eble plej vasta publiko, oni oferu la logikon al la monopolo.</p>
<p>Tamen tiu argumento ne estas tiom forta, kiel ĝi ŝajnas:</p>
<p><strong>Unue</strong>, la tiparoj iĝas ĉiam pli riĉaj, kaj kun la paso de tempo tiu argumento ĉiam malpli aktualas. Averaĝe miaj tiparoj Linuksaj (mi ja uzas Linukson) estas pli riĉaj ol WGL4, kaj ili disponigas la apostrofon literan. Ekz‑e la <a href="https://en.wikipedia.org/wiki/Liberation_fonts">Liberation</a>-familio (defaŭlta en <a href="https://eo.wikipedia.org/wiki/LibreOffice">LibreOffice</a>), <a href="https://en.wikipedia.org/wiki/DejaVu_fonts">DejaVu</a> k.m.a.<sup><a id="fnr.13" class="footref" role="doc-backlink" href="index.html#fn.13">13</a></sup><br />
<strong>Due</strong>, ĉe vidigo de teksto per tiparo manka je tia apostrofo, deca aplikaĵo ŝtopas la truon per signo el konvena <a href="https://www.reta-vortaro.de/revo/art/tip.html#tip.vic0aro">victiparo</a>. Supozeble la leganto mem povas sperti tion per sia foliumilo, kiu espereble iel surekranigas la literan apostrofon ‹ʼ›. Mi tamen koncedas, ke la victipara apostrofo iam ne tute harmonie akordas kun la elektita ĉeftiparo ☹</p>
<p>Mi kontrolis disponeblon de la litera apostrofo U+02BC en la plej gravaj tiparoj de <i>Windows7</i> kaj <i>Linux Mint</i> :</p>
<ul class="org-ul">
<li><b>La literan apostrofon havas:</b>
<ul class="org-ul">
<li>Vindoze:
<ul class="org-ul">
<li>Times New Roman, Arial, Courier New;</li>
<li>Cambria, Calibri, Lucida Sans Unicode, Microsoft Sans Serif…</li>
<li>Consolas…</li>
</ul>
</li>
<li>Linukse (tutaj tiparaj familioj):
<ul class="org-ul">
<li>Liberation, DejaVu, Ubuntu, Noto, Free, Roboto Slab…</li>
</ul>
</li>
</ul>
</li>
<li><b>La literan apostrofon malhavas:</b>
<ul class="org-ul">
<li>Vindoze:
<ul class="org-ul">
<li>Georgia, Verdana, Gabriola, Constantia, Trebuchet MS, Comic Sans MS;</li>
<li>Lucida Sans Console …</li>
</ul>
</li>
<li>Linukse:
<ul class="org-ul">
<li>Nimbus, C059 (≈ New Century Schoolbook), URW Bookman, Z003 (≈ Zapf Chancery), P052 (≈ Palatino)…</li>
</ul>
</li>
</ul>
</li>
</ul>
<p>Resume, mi ankoraŭ hezitas. Tial mi ebligis al la uzuloj laŭplaĉe elekti la signon en la <a href="index.html#org859f448">Emaksa interfaco</a>.</p>
</div>
</div>
<div id="outline-container-orgeb350ce" class="outline-3">
<h3 id="orgeb350ce"><span class="section-number-3">3.5.</span> Vikipedio</h3>
<div id="text-3-5" class="outline-text-3">
<p>Mallogite de la Unikoda konfuzo oni eble pripensos revenon al la senartifika Askia apostrofo. Ĝi certe estas vaste uzata (kaj eĉ preferata) en neformala komunikado (ekz‑e en retpoŝto); kaj ĝia simetria rekta formo eĉ estas pli logika por tia nepara signo, kontraste al la paraj citiloj kurbaj: ‘x’. Kaj ĝi estas tre oportune klavebla.</p>
<p>Tiu oportuno, kaj la havaja etimo de la komenca parto de la vorto <i>Vikipedio</i>, povas pensigi, ke la rekta apostrofo estas la konvena apostrofo por Vikipedio. Sed ne estas tiom simple.</p>
<p>Ĝuste pro la facileco enigi la askian apostrofon, en Vikipedio opoj da apostrofoj estas uzataj por indiki tiparajn fasonojn: &#8221;<i>kursivo</i>&#8221;, &#8221;&#8217;<b>graseto</b>&#8221;&#8217;, &#8221;&#8221;<b><i>graseta kursivo</i></b>&#8221;&#8221;. En Esperanto tia konvencio kolizias kun la litera funkcio de apostrofo, kiam oni redaktas Vikipedian artikolon helpate de literumilo – ekz‑e la artikolon «<a href="https://eo.wikipedia.org/wiki/Majusklo">Majusklo</a>», kies fontteksto komenciĝas jene:</p>
<blockquote>
<pre class="example">'''Majusklo''' (aŭ '''grandlitero''' aŭ '''ĉeflitero''') estas unu el du formoj, kiujn povas havi ĉiu litero ...</pre>
</blockquote>
<p>kaj tio kaŭzas ĝenajn plendojn pri la neekzistantaj vortoj <code>'''Majusklo'''</code>, <code>'''grandlitero'''</code>, <code>'''ĉeflitero''' </code>(la literumilaj vortaroj angla kaj franca agnoskas vortajn apostrofojn nur interlitere, tial – malsame ol por Esperanto – la ĉirkaŭa markado per apostrofoj ne kaŭzas problemojn por tiuj lingvoj).</p>
<p>La solvo por Esperanto estas prezenti la vortan apostrofon per alia signo ol la Askia apostrofo; kaj ankaŭ la fajna tipografio postulas ke la vortaj apostrofoj estu kurbaj.</p>
</div>
</div>
</div>
<div id="outline-container-org768ac67" class="outline-2">
<h2 id="org768ac67"><span class="section-number-2">4.</span> Komparo de literumiloj</h2>
<div id="outline-container-orged253b9" class="outline-3">
<h3 id="orged253b9"><span class="section-number-3">4.1.</span> Ispell</h3>
<div id="text-4-1" class="outline-text-3">
<p>Ĉi tiu studaĵo fontas el mia laboro pri vortaro por Ispelo, t.e. por la literumilo <i>Ispell</i>, la plej malnova (unue aperinta en la jaro 1971ª) el la ankoraŭ uzataj. Samkiel la aliaj literumiloj Ispelo ebligas atribui al signoj interliteraj (kiaj la streketo ‘-’ kaj la Askia apostrofo) la statuson vorteran; tio konvenas por la streketo, sed maltaŭgas por la apostrofo Esperanta. Nu, malsimile ol multaj aliaj literumiloj, Ispelo permesas klasi la apostrofon kun la literoj, kio ebligas uzi ĝin ajnloke en vorto, do ankaŭ vortofine. Ĵus ni vidis, ke tio tamen ĝenas en la laboroj Vikipediaj.</p>
<p>Ispelo ebligas difini plurajn tekstoprezentojn uzeblajn kun unu sama vortaro kaj facile komuteblajn – kiaj ekz‑e la Teĥa <code>^cirka^u</code>-skribo, la iksisma <code>cxirkaux</code>-surogato, la prezento per la Latina‑3ª… En tiuj prezentoj la apostrofo aperas Askie, do konfuze. Tial mi aldonis kroman prezenton <code>epo</code> (la norma 3-litera siglo por <i>Esperanto</i> en ISO 639). Por Ispelo ĝi indikas la tekstoprezenton en kiu la rolon de apostrofo ludas la paŝiga dekstra korno ‹´› (B4<sub>16</sub>, <i>spacing acute</i>), signo en la uzulaj tekstoj senutila, kiu tamen liberigas la Askian apostrofon el la rolo de vortero (tio utilas por la <a href="index.html#orge2070ed">laboroj Vikipediaj</a>); kaj al <a href="index.html#org859f448">la Emaksa interfaco</a> ĝi ebligas trakti la kurbajn apostrofojn, kiel priskribite en la tujsekva subsekcio.</p>
</div>
<div id="outline-container-org3013f9b" class="outline-4">
<h4 id="org3013f9b"><span class="section-number-4">4.1.1.</span> La Emaksa interfaco</h4>
<div id="text-4-1-1" class="outline-text-4">
<p>Praktike mi uzas Ispelon tra <a href="https://eo.wikipedia.org/wiki/Emacs">Emakso</a>, redaktante tekstojn Unikodajn. La Emaksa interfaco <code>ispell.el</code> travideble transkodas inter la Unikoda prezento de la redaktata teksto kaj la Ispela (aŭ Aspela, aŭ Hunspela) fasado en la Latina‑3ª. La sola problemo estas pri kurba apostrofo, kiun la Latina‑3ª malhavas; por solvi tion mi verkis kromaĵon <code>ispell-ini.el</code> por la Emaksa interfaco, kiu kromaĵo apartigas la vortojn kun kurba apostrofo, transkodas ilin en la prezenton laŭ la Latina‑3ª, kaj poste rekodas la unubajtajn apostrofojn de la Ispela respondo en la formon Unikodan. Tion egale bone eblas programi por ajna apostrofo Unikoda, ĉu U+02BC, ĉu U+2019; la varianton regas la variablo <code>ispell-apostrophe</code> en <code>ispell-ini.el</code>. Defaŭlte ĝi ricevas la valoron citilan (U+2019), sed la funkcio <code>ispell-set-apostrophe </code>ebligas baskule ĝin ŝanĝi al la apostrofo litera (U+02BC) aŭ reen.</p>
</div>
</div>
</div>
<div id="outline-container-orge3aaa1a" class="outline-3">
<h3 id="orge3aaa1a"><span class="section-number-3">4.2.</span> GNU Aspell</h3>
<div id="text-4-2" class="outline-text-3">
<p>Aspelo estis kreita ĉ. ja jaro 1998ª kiel sukcedanto de Ispelo (almenaŭ en la Linuksa mondo). Ĝi entenas diversajn rimedojn por plibonigi ĝian funkciadon ĉe la eklektaj okcidentaj ortografioj (‹ph› = [f] = ‹f›; ‹ch› = [k] = ‹c› = ‹k› ktp). Por la lingvoj kun fonetika skribo tio estas senbezona; tamen tio utilas pri skanadaj eraroj ŝuldataj al la grafikaj konfuzoj de la latinlitera skribo: ‹rn› = ‹m›, ‹l› = ‹I› ktp.</p>
<p>Interne Aspelo funkcias per unubajta signokodo, sed ĝi ebligas kolekti en tia signokodo subaron de Unikodo, kaj aŭtomate transkodas inter tiu unubajta kodo interna kaj Unikodo; tial por Esperanto mi difinis la signaron <code>Latin‑3a</code> (<code>Latin‑3</code> plus la litera apostrofo: U+02BC → 92<sub>16</sub>, la pozicio de ‹’› en CP-1252). Krome, el ĉiuj literumiloj Aspelo ebligas plej bone difini la permesatajn poziciojn de kromvorteroj, ekz‑e por Esperanto:</p>
<pre class="example">special ' --*   - -*-</pre>
<p>(t.e. la apostrofo aperu finvorte; la streketo, mezvorte).</p>
<p>Eblas kombini plurajn vortarojn (ankaŭ tiujn por diversaj lingvoj) dum unu literumada seanco. Tamen, krom se la teksto estas dismarkita per lingvoindikoj, komprenataj de la literumilo, tio estas danĝera rimedo; ekz‑e esperantisto eble preteratentos misuzon de fremda vorto en la rolo de vorto Esperanta. (Oni tamen povas sekure kombini lingvojn malsamalfabetajn, ekz‑e la bulgaran kaj Esperanton, ĉar en tia okazo la alfabetoj mem provizas klaran dismarkadon.)</p>
</div>
</div>
<div id="outline-container-org527c685" class="outline-3">
<h3 id="org527c685"><span class="section-number-3">4.3.</span> Hunspell kaj aplikaĵoj</h3>
<div id="text-4-3" class="outline-text-3">
<p>Hunspelo nun estas la plej grava kaj populara literumilo. Ĝi estas la preferata literumilo de gravaj tekstotraktaj programoj, ekz‑e la Aperta kaj Libera Oficejoj (<a href="https://eo.wikipedia.org/wiki/Apache_OpenOffice">OpenOffice</a>, <a href="https://eo.wikipedia.org/wiki/LibreOffice">LibreOffice</a>) aŭ <a href="https://eo.wikipedia.org/wiki/Mozilla_Thunderbird">Tondrobirdo</a>. Hunspelo prezentas plurajn avantaĝajn trajtojn, kiuj paradokse iam sin montras malavantaĝaj.</p>
<p><b>Unue</b>, Hunspelo kapablas uzi Unikodon interne (kvankam malpli fidinde ol Aspelo; ekz‑e mi stumblis kontraŭ la malnova kaj ankoraŭ ne korektita <a href="https://sourceforge.net/p/hunspell/bugs/11/">eraro</a>). Mi sukcesis modifi la afiksan dosieron <code>eo.aff</code><br />
tiel, ke Hunspelo <i>per si mem</i> akceptu ĉiujn 3 eblajn apostrofojn (la Askian, la literan, la citilan).<br />
Nu, praktike oni malofte uzas literumilojn meme, ekster pli granda aplikaĵo. La aplikaĵoj interkomunikas kun la literumilo per sia tiucela interfaco, kiu interfaco apartigas vortojn en la traktata teksto, transmetas ilin al la literumilo, kaj interpretas ties respondojn. Do, la aplikaĵa interfaco havas sian propran koncepton pri tio, kio estas <i>vorto</i>, kaj tiu koncepto ne nepre identas al la literumila (pli ĝuste, al la difino de la literumila vortaro).<br />
La <i>Libera Oficejo</i> kaj la <i>Tondrobirdo</i> traktas la apostrofojn laŭ la rekomendo de la Unikoda normo, do malkonvene por Esperanto. El la vortoj ‹kat&#8217;› kaj ‹rat’› (kun resp. la apostrofoj Askia kaj citila) ili apartigas nur po 3 literojn, kio kaŭzas misavertojn. Aliflanke, ‹kato&#8217;› kaj ‹rato’› estas silente akceptataj. Tamen kun la <i>litera apostrofo</i> ĉiuj 4 vortoj estas traktataj ĝuste (ĉar la aplikaĵa interfaco traktas la literan apostrofon estkiel literon, do vorteron, laŭ ĝia klaso Unikoda).</p>
<p><b>Due</b>, dankʼ al sia hungara deveno Hunspelo ebligas tre koncize kaj trafe priskribi la gramatikon de la Esperanta vortfarado. Ispelo ne estas tiom saĝa, kaj mi devis registri la oftajn kunmetaĵojn kiel apartajn vortojn. Sed jen tajpante ĉi tiun artikolon mi mistajpis: «vortolumoj» anstataŭ «vortolimoj» — ja klavoj <code>U</code> kaj <code>I</code> najbaras sur mia QWERTY-klavaro (pli ĝuste, sur mia ŜŬERTĜ-klavaro). Ispelo detektis la eraron; Hunspelo akceptis la vorton, ja ĝi estas same regula, kiel la angla <i>word lights</i> (kiun la anglaj literumiloj volonte akceptas). Mi koncedas, ke mia Ispela eo-vortaro prezentas precipe mian idiolekton; sed ankaŭ aliaj uzantoj povus kompletigi ĝin en sia komputilo, kaj ĝi estos pli diligenta ol Hunspelo kaj ankoraŭ pli ol averaĝa vortaro por la angla lingvo.</p>
<p><b>Trie</b>, Hunspelo entenas tre riĉan kolekton da lingvopriskribaj rimedoj, ekz‑e tre utilas la markoj <code>NOSUGGEST</code> kaj <code>SUBSTANDARD</code>, kiuj ebligas silente akcepti, sed ne proponi inter la korektoj, vortojn obscenajn aŭ malbonstilajn. En Ispelo kaj Aspelo eblas nur forigi aŭ inkludi tiajn vortojn en la vortaron dum ĝia instalo.</p>
</div>
</div>
<div id="outline-container-org1156073" class="outline-3">
<h3 id="org1156073"><span class="section-number-3">4.4.</span> Vim</h3>
<div id="text-4-4" class="outline-text-3">
<p>La grava Uniksa tekstoredaktilo <a href="https://eo.wikipedia.org/wiki/Vim_(programo)">Vimo</a> jam havas interfacan kromaĵon <code>vimspell</code> por interagi kun Ispelo kaj Aspelo; tamen la novaj versioj de Vimo rekomendas uzi enkonstruitan literumilon, kiu multrilate similas Hunspelon.<br />
Vima literumilo ne transkodas datumojn; se vi bezonas plurajn kodojn, necesas instali vortarojn por ciu el ili. Ekz‑e por la angla lingvo, disponebla elskatole, venas dosieroj por 3 kodoprezentoj (Askio, Latina-1ª kaj UTF-8):</p>
<pre>$ cd /usr/share/vim/vim82/spell
$ ls -lh | awk '/en\./ {print $9 "\t" $5;}'
en.ascii.spl    605K
en.ascii.sug    584K
en.latin1.spl   607K
en.latin1.sug   584K
en.utf-8.spl    608K
en.utf-8.sug    584K
</pre>
<p>Simile, se oni volas labori kun du aŭ tri prezentoj de apostrofoj, necesas instali tiom da vortaroj — aŭ modifi la vortosintakson tiel, ke la generita vortaro entenu ĉiujn akcepteblajn vortformojn; t.e. ke kun <code>kato</code> ĝi entenu ne nur ankaŭ <code>kat'</code>, sed ankaŭ <code>katʼ</code> kaj <code>kat’</code>. Mi realigis tion; tio ŝveligis la vortaron je 14%; sed pli malbone, tio ankaŭ poluis la sugestajn korektolistojn, ĉar la esence unu apostrofita formo ĉiam aperas triope ☹ Kompromise, mi lasis en la defaŭlta varianto nur 2 formojn (la Askian kaj la citilan), kun la eblo generi ĉiujn tri, aŭ nur unu, aŭ alikonsistan duopan formon.<br />
Vima literumilo nek postulas nek ebligas priskribi apostrofon kiel vortliman vorteron; sed se la vortosintakso difinas la derivon <code>kato</code> → <code>kat'</code> (aŭ → <code>katʼ</code> ktp), tiam la literumilo provos kompletigi la trunkitan vortobazon per disponebla apostrofo; tamen se la legita signoĉeno jam estas kompleta vorto, la literumilo akceptos ĝin sen plua ekzameno. Tiel la unuoblaj anglaj citiloj (por Esperanto neaktualaj) ne kaŭzos misavertojn; sed anstataŭe (kaj por Esperanto pli grave) la literumado ignoras troajn apostrofojn neliterajn (la Askian kaj la citilan). Ekz‑e ĉe la apostrofo Askia en la <a href="https://upload.wikimedia.org/wikipedia/commons/thumb/2/2d/Grabowski_-_El_Parnaso_de_Popoloj%2C_1913.pdf/page31-2568px-Grabowski_-_El_Parnaso_de_Popoloj%2C_1913.pdf.jpg">verso</a>:</p>
<blockquote><p>„Ne provu la pason!“ avertis hom&#8217; griza&#8217;</p></blockquote>
<p>‹hom&#8217;› estas akceptata kun la sekva apostrofo, ĉar ĝi estas bezonata; kaj ‹griza›&#8217; estas akceptata senapostrofe, ĉar la antaŭapostrofa parto jam sufiĉas (kiel en la angla <code>ladies'</code> ĉi-supre). Male, se en la teksto la apostrofoj estas literaj (U+02BC), tiam por la literumilo la vorto <code>grizaʼ</code> estas samstruktura (kaj egale erara) kiel <code>grizao</code><sup><a id="fnr.15" class="footref" role="doc-backlink" href="index.html#fn.15">15</a></sup>.</p>
</div>
</div>
</div>
<div id="outline-container-orgf03edf7" class="outline-2">
<h2 id="orgf03edf7"><span class="section-number-2">5.</span> Konkludo</h2>
<div id="text-5" class="outline-text-2">
<p>Sen trudi miajn preferojn al iu ajn, mi jene konkludas pri la racia prezento de tekstoj Esperantaj:</p>
<ul class="org-ul">
<li>Manskribe mi uzas la germanajn citilojn 99–66 kaj la kurban apostrofon komoforman: <i>„manskribʼ“</i>.</li>
<li>Tajpile mi uzas la rektajn citilojn kaj la rektan apostrofon:<code> "tajpaĵ'"</code>.</li>
<li>Retpoŝte mi uzas la angulajn citilojn (la plej klarajn) kaj la rektan apostrofon (komprenatan de la literumilo): «retpoŝt&#8217;».</li>
<li>Tipografie mi uzas la angulajn citilojn<sup><a id="EGEr" class="footref" role="doc-backlink" href="index.html#EGE">14</a></sup> kaj la kurban apostrofon literan (U+02BC): «tipografiʼ», se mi certas ke ĝi disponeblas en la uzota tiparo.</li>
<li>Okaze de ingitaj citaĵoj mi uzas la angulajn citilojn ekstere kaj la kurbajn interne: «Li diris: „Mi venos!“».</li>
<li>Estkiel «malpezajn» citilojn mi uzas la unuoblajn citilojn angulajn (la apostrofo rekta ‹&#8217;›, la artikolo ‹lʼ›, la subsigno ‹¸›).</li>
</ul>
<p>Koncerne la literumilojn, la kombino Ispelo + Emakso estas por mi la plej oportuna. Ĝi estas la plej diversflanka kaj ebligas egale facile redakti kaj tekstojn tajpecajn (ekz‑e retpoŝtajn), kaj la tipografiajn.</p>
</div>
</div>
<div id="footnotes">
<h2 class="footnotes">Notoj:</h2>
<div id="text-footnotes">
<div class="footdef"><sup><a id="fn.1" class="footnum" role="doc-backlink" href="index.html#fnr.1">1</a></sup><span lang="fr"> Pythoud, Christophe. Français-GUTenberg : un nouveau dictionnaire français pour ISPELL. Problèmes résolus et intégration de contributions extérieures. <a href="http://www.numdam.org/item/CG_1998___28-29_252_0.pdf">Cahiers GUTenberg, № 28-29 (1998), pp. 252–275</a>.</span></div>
<div class="footdef"><sup><a id="fn.2" class="footnum" role="doc-backlink" href="index.html#fnr.2">2</a></sup> Peeraerts, Paul. <a href="http://www.ipernity.com/blog/paul_peeraerts/4617856">Pri „esperantlingvaj” kaj aliaj citiloj</a>. Ipernity, 2016-06-05.</div>
<div class="footdef"><sup><a id="fn.3" class="footnum" role="doc-backlink" href="index.html#fnr.3">3</a></sup> “Single guillemets may be used for quotes inside quotes.” Unicode® Standard 15.1.0 (2023 Sept. 12). <a href="https://www.unicode.org/versions/Unicode15.0.0/ch06.pdf">Chapter 6</a>, p. 272.</div>
<div class="footdef"><sup><a id="fn.4" class="footnum" role="doc-backlink" href="index.html#fnr.4">4</a></sup> Wennergren, Bertilo. <a href="http://interlingvistiko.net/wp-content/uploads/2021/05/2-Wennergren.-Bazformoj-de-radikoj-en-vortaroj.pdf">Bazformoj de radikoj en vortaroj</a>. Esperantologio / Esperanto Studies, <b>4</b> (2009), p. 17.</div>
<div class="footdef"><sup><a id="fn.5" class="footnum" role="doc-backlink" href="index.html#fnr.5">5</a></sup> Turgenev I.S., tradukis Kabe. <a href="https://books.google.ru/books?id=sJstAQAAMAAJ">Patroj kaj filoj</a>. Librejo «Esperanto», Moskvo, 1909. Ĉap. 17ª, p. 77.</div>
<div class="footdef"><sup><a id="fn.6" class="footnum" role="doc-backlink" href="index.html#fnr.6">6</a></sup> Johán Valano: <a href="https://legacy.esperanto.org.uk/eldonoj/piron/tekstoj/Tien.html">Tien</a>. Vieno: IEM, 1997.</div>
<div class="footdef"><sup><a id="fn.7" class="footnum" role="doc-backlink" href="index.html#fnr.7">7</a></sup> Dickens, Charles trad. Zamenhof, L. La batalo de lʼ vivo. «La Esperantisto», vol. 2 (1891, feb.–jul. kaj sep.–nov.).</div>
<div class="footdef"><sup><a id="fn.8" class="footnum" role="doc-backlink" href="index.html#fnr.8">8</a></sup> I. Turgenjev, tradukis Kabe. Patroj kaj filoj. Inko Tyresö, 2001.</div>
<div class="footdef"><sup><a id="fn.9" class="footnum" role="doc-backlink" href="index.html#fnr.9">9</a></sup> Unicode® Standard 15.1.0 (2023 Sept. 12). <a href="https://www.unicode.org/versions/Unicode15.0.0/ch06.pdf">Chapter 6</a>.</div>
<div class="footdef"><sup><a id="fn.10" class="footnum" role="doc-backlink" href="index.html#fnr.10">10</a></sup> Unicode Data <a href="https://www.unicode.org/Public/UCD/latest/ucd/UnicodeData.txt">UDC.txt</a>.</div>
<div class="footdef"><sup><a id="fn.11" class="footnum" role="doc-backlink" href="index.html#fnr.11">11</a></sup> Pri ĝia nevalido eĉ por la angla lingvo vd la blogaĵon “<a href="https://tedclancy.wordpress.com/2015/06/03/which-unicode-character-should-represent-the-english-apostrophe-and-why-the-unicode-committee-is-very-wrong">Which Unicode character should represent the English apostrophe? (And why the Unicode committee is very wrong)</a>” kaj la postan diskuton tie.</div>
<div class="footdef"><sup><a id="fn.12" class="footnum" role="doc-backlink" href="index.html#fnr.12">12</a></sup> Similcele ISO rekomendas 2 <a href="https://en.wikipedia.org/wiki/Unicode#Standardized_subsets">Multlingvajn Eŭropajn Subarojn </a>(MES) de Unikodo: <a href="https://www.cl.cam.ac.uk/~mgk25/ucs/mes-1-rationale.html">MES-1</a> (por la latinaflabetaj skribsistemoj, 335 signoj) kaj MES-2 (por la alfabetoj latinaj, greka, cirilaj, 1062 signoj). Ambaŭ entenas kaj la literan apostrofon U+02BC, kaj la citilon U+2019. (WGL4 situas meze: 657 signoj, kvankam ne ĉiujn signifojn de MES-1 ĝi disponigas.)</div>
<div class="footdef"><sup><a id="fn.13" class="footnum" role="doc-backlink" href="index.html#fnr.13">13</a></sup> Ekzamenante la tiparojn mi rimarkis, ke la kutima testfrazo pri la signoj speciale Esperantaj estas nekompleta, kaj mi jene ĝin ŝanĝis: <code>Eĥoŝanĝʼ ĉiuĵaŭde</code> (por testi ankaŭ la literan apostrofon).</div>
<div class="footdef"><sup><a id="EGE" class="footnum" role="doc-backlink" href="index.html#EGEr">14</a></sup> La saman rekomendon pro la samaj motivoj donas <span lang="en">Edmund Grimley Evans</span> en sia artikolo «Niaj citiloj» (<i>La Brita Esperantisto,</i> № 990, Printempo 2021).</div>
<div class="footdef"><sup><a id="fn.15" class="footnum" role="doc-backlink" href="index.html#fnr.15">15</a></sup> La ekzemplo estas reala preseraro el «<a href="https://eo.wikisource.org/wiki/El_Parnaso_de_Popoloj/Excelsior">Excelsior</a>» de Longfellow/Grabowski.</div>
</div>
</div>
</div>
			</div>

			<div class="clear"></div>

			
	</div><!-- .post-inner -->

</div><!-- .post -->
<div id="post-950" class="post post-950 type-post status-publish format-standard hentry category-gramatiko tag-akademio">

	
	
	<div class="post-inner">

		
			<div class="post-header">

				
					<h2 class="post-title"><a href="../../2024/02/23/pri-la-vortordo-en-esperanto/index.html">Pri la vortordo en Esperanto</a></h2>

							
		<div class="post-meta">

			<p class="post-author"><span>De </span><a href="index.html" title="Afiŝoj de Sergio Pokrovskij" rel="author">Sergio Pokrovskij</a></p>

			<p class="post-date"><span>Je </span><a href="../../2024/02/23/pri-la-vortordo-en-esperanto/index.html">23 Februaro 2024</a></p>

							<p class="post-categories"><span>En </span><a href="../../category/gramatiko/index.html" rel="category tag">Gramatiko</a></p>
			
			
		</div>

		
			</div><!-- .post-header -->

		
		
			<div class="post-content">
				<style type="text/css">
body{ hyphens: auto; -moz-hyphens: auto;} .subtitle { text-align: right; font-weight:100;} p {text-align: justify;} ol.ex {counter-reset: list;} ol.ex > li {list-style: none;} ol.ex > li:before {content: counter(list) ") "; counter-increment: list;}</style>
<h3 class="subtitle">Komentoj pri la Raporto de la Gramatika Sekcio de la Akademio</h3>
<div id="content">
<div id="table-of-contents">
<h2>Enhavo</h2>
<div id="text-table-of-contents">
<ul>
<li><a href="index.html#orgee0dca3">1. Pri la Raporto</a></li>
<li><a href="index.html#org588fca3">2. Pri la libero</a>
<ul>
<li><a href="index.html#org65b17a9">2.1. La komunika strukturo de frazo</a></li>
<li><a href="index.html#org2619da3">2.2. Ĉu do libera?</a></li>
<li><a href="index.html#org5f460ea">2.3. La lingvoj rigidordaj</a></li>
</ul>
</li>
<li><a href="index.html#org8b0ae4a">3. Emfazo kaj la neŭtra vortordo</a></li>
<li><a href="index.html#org84ac716">4. Aliaj menciindaj aferoj</a>
<ul>
<li><a href="index.html#org0dead5c">4.1. Kromtemoj, kuliso, ligaĵo</a></li>
<li><a href="index.html#ambi">4.2. Ambigueco</a></li>
<li><a href="index.html#org838b776">4.3. «Ne» kiel remaigilo</a></li>
<li><a href="index.html#orgc28fed3">4.4. Frazoj kontrastigaj</a></li>
<li><a href="index.html#orgd267eb8">4.5. Rilato al alternativaj konceptoj</a></li>
</ul>
</li>
<li><a href="index.html#orgda4bbda">5. Konkludo</a></li>
</ul>
</div>
</div>
<h2 id="orgee0dca3">1. Pri la Raporto</h2>
<p>Ĉi tiuj komentoj rilatas al la <i>Raporto de la Sekcio pri Gramatiko pri vortordo en Esperanto,</i> publikigita je 2021 07 14 en la Oficialaj Informoj de AdE sub <a href="https://www.akademio-de-esperanto.org/oficialaj_informoj/oficialaj_informoj_35_2021.html">la Numero 35</a>. Tiujn komentojn mi prezentas ne kiel tiama direktoro de la Gramatika Sekcio, sed private. Formale ili do estas mia «aparta opinio» de esperantisto.</p>
<p>Esence mi plene konsentas kun la enhavo de la Sekcia Raporto; mi tamen prezentas kelkajn kromajn detalojn, kiujn la kolegoj juĝis tro fakaj por akademia dokumento. Sed laŭ mi, multaj esperantistoj estas amatoraj lingvistoj, kaj iom da teorio ne fortimigus ilin. Miaj komentoj estas neoficiala kompletiga teksto.</p>
<p>Nek la Raporto, nek ĉi tiuj komentoj elĉerpas la vortordan temaron. Ĝia plena pritrakto postulus amplekson superantan la formaton de akademia dokumento.<sup><a id="fnr.1" class="footref" href="index.html#fn.1">[1]</a></sup> Ni donas nur kelkajn orientilojn, kiuj komprenigas la principon sur la materialo de simplaj indikaj propozicioj. La esploristoj verku pli detalajn studaĵojn esperantologiajn; la instruistoj aranĝu la lernomaterialon atentante la apartaĵojn de la hejmlingvo de siaj lernantoj.</p>
<h2 id="org588fca3"><span class="section-number-2">2.</span> <a id="orgaaf8ee0"></a>Pri la libero</h2>
<p>Esperanto estas lingvo fleksia, kaj tio ebligas varii la ordon en kiu la frazmembroj aperas en la frazo. Ekz‑e la frazoj:</p>
<ol class="ex">
<li>Petro vidis Paŭlon.</li>
<li>Paŭlon vidis Petro.</li>
<li>Paŭlon Petro vidis.</li>
</ol>
<p>ĉiuj estas validaj kaj eĉ samsignifaj semantike: en semantika reto oni povus unuece esprimi ilian signifon per la rilato</p>
<pre class="example">      vidis(kiu="Petro", kiun="Paŭlo")</pre>
<p>Kompreneble la libero ne estas senlima: la frazoj «Ni vidas per la okuloj kaj aŭdas per la oreloj» kaj «Ni vidas per la oreloj kaj aŭdas per la okuloj» ne estas samsignifaj. En ĉi tiu artikolo ni nin ne okupos pri sintaksa-semantika valido de permutoj — ni ekzamenos nur tiajn variadojn de vortordo, kiuj ne ŝanĝas la semantikon (kiel en la ĉi-supraj ekzemploj pri Petro kaj Paŭlo); tamen ni asertas, ke inter ili ekzistas diferenco ekstersemantika (pragmatika, stila), kiu influas sur iliajn uzeblon kaj taŭgecon. Por tiu esploro necesas konsideri la frazojn ne izolite (mallaŭ la kutimo de sintakso kaj semantiko), sed en ilia kunteksto, en la parolfluo kajaŭ dialogo.</p>
<h3 id="org65b17a9"><span class="section-number-3">2.1.</span> La komunika strukturo de frazo</h3>
<p><i>Sintakso</i> kaj <i>semantiko</i> estas du partoj de la ĝenerala teorio pri signosistemoj, <i>semiotiko.</i> La publiko grandparte konas tiujn 3 vortojn; malpli multaj scias pri la tria parto de semiotiko, <i>pragmatiko,</i> kiu traktas la manieron prezenti kaj interpreti la komunikaĵojn (praktike oni plej ofte traktas tiajn aferojn sub la nomo <i>stilistiko,</i> kiu striktasence rilatas al parto de pragmatiko). La PIV-oj konas nek pragmatikon, nek semiotikon.</p>
<p>Ĝis la mezo de la 19ª jc la lingvistoj opiniis, ke la vortordon regas la sintakso, kaj priskribis ĝin per ordo de frazmembroj. Devio de preskribita vortordo estis perceptata kiel esprimo de ia mensa perturbo kaŭzata de emocio. En la sama maniero de antaŭ du jarcentoj traktas la vortordon multaj niaj lerniloj (i.a. PAG, PMEG).</p>
<p>En la jaro 1844ª aperis la verko<sup><a id="fnr.2" class="footref" href="index.html#fn.2">[2]</a></sup> de judgermandevena francia helenisto <i lang="fr">Henri Weil,</i> kiu (uzante la materialon de la klasikaj lingvoj) dispartigis la <i>sintaksan strukturon</i> (esprimeblan per la fleksioj) disde la <i>pensofluo,</i> manifestiĝanta per la vortordo. La informanto komencas per <i>deirpunkto</i> (<i lang="fr">point de depart</i>), prezentanta ideon komunan al la informanto kaj la informato, kaj kondukas al la komunikata ideo, la <i>dircelo</i> (<i lang="fr">but du discours</i>).</p>
<p>Tio koheras kun la observo<sup><a id="fnr.3" class="footref" href="index.html#fn.3">[3]</a></sup> de kolego <i>Michel Duc Goninaz</i> pri la vortordo en la plenformaj esperantaj respondoj, kiuj komenciĝas per ripeto de la komuna ideo (la deirpunkto = la temo), kaj finiĝas per la informo (la dircelo = la remao):</p>
<blockquote><p>
Al la demando «kio nova pri la kato?», la respondo estos «la kato manĝis la bifstekon»; al la demando «kio nova pri la bifsteko?», la respondo estos: «la bifstekon manĝis la kato». La rezulto estas la sama, varias nur la maniero ĝin prezenti. Mencio unuavica de la rekta objekto ne estas escepto, stila apartaĵo, kaprico de poeto. Tia ĝi povas esti en Ido, ne en Esperanto.</p></blockquote>
<p>Pedagogie trejnado pri respondado per tiaj plenaj frazoj eble povus esti taŭga maniero instrui la ĝustan esperantan vortordon sen enkonduki la terminojn «temo» kaj «remao» kiuj, laŭ la opinio de multaj sekcianoj, timigus la lernantojn.</p>
<p>La verko de <i>H. Weil</i> ĝuis sukceson: en Francio aperis 3 eldonoj, angla traduko aperis en Usono (Bostono, 1878). Tamen ĝenerale liaj ideoj restis periferiaj por la okcidenta lingvoscienco; pli prosperis ili en Rusio kaj Germanio.</p>
<p>Pli vastan internacian akcepton la pragmatika-komunikada teorio ŝuldas al la Praga Lingvoscienca Skolo (de post 1928). De tiam plimultiĝas studoj de la pragmatikaj aspektoj de la rigidordaj lingvoj okcidentaj, kaj aperas adaptaĵoj de la teorio al tiaspecaj lingvoj. Tamen la Sekcia Raporto estas verkita en la terminoj kaj konceptoj de la Praga Skolo, la plej konvena kaj tradicia en la studoj slavlingvaj — precipe tial, ke la komunikada sistemo de Esperanto estas samtipa.</p>
<p>Ĉi tiun historian ekskurson mi faras responde al la obĵetoj de pluraj kolegoj, ke la «komunikstruktura teorio» estas io tro freŝdata (ekz‑e <i lang="en">information structure</i> de <i lang="en">Halliday,</i> 1967) kaj ankoraŭ nematura por ĝin trakti en AdE. Ĝi eble estas nova en siaj aplikoj al la rigid-ordaj lingvoj; sed rilate al la lingvoj liber-ordaj (kia estas Esperanto) ĝi estas vaste konata, instruata kaj tute stabila jam preskaŭ cent jarojn.</p>
<h3 id="org2619da3">2.2. Ĉu do libera?</h3>
<p>Libera sintakse kaj semantike, la vortordo de Esperanto ne liberas pragmatike; sekve ĝi reale ne estas arbitra. Teksto ignoranta la komunikan vortordon restas komprenebla — sed malbonstila kaj malfacile komprenebla; proksimume kiel teksto kun misuzataj artikoloj (kaj tiaj tekstoj ne maloftas).</p>
<h3 id="org5f460ea">2.3. La lingvoj rigidordaj</h3>
<p>La pragmatika aranĝo de frazoj influas ankaŭ la lingvojn rigidordajn. Nemalofte okazas, ke ilia norma vortordo sintaksa koincidas kun la vortordo komunika, ekz‑e ke en SVO-lingva frazo la subjekto estas temo kaj la objekto estas remao. Tamen se tiuj ordoj malsamas, tiam okazas kolizio, ĉar tiaj lingvoj ja uzas poziciojn en la frazoj por apartigi la frazmembrojn (subjekto, predikato ktp). En tiaj lingvoj la pragmatikaj permutoj aŭ tute maleblas (ne rezultigas sintakse validajn frazojn), aŭ ŝanĝas la signifon de la frazo.</p>
<p>Eblas pluraj solvoj de tia kolizio:</p>
<ol style="list-style-type:lower-greek">
<li>Uzi leksikan temigilon/remaigilon (kiel menciite en la 2ª sekcio de la Raporto).</li>
<li>Uzi pasivon por permuti la subjekton kaj objekton.</li>
<li>Marki la temon kaj la remaon per intonacio.</li>
<li>Apliki iun el la specialaj rimedoj de rigidorda lingvo, servanta por eskapi la katenojn de la rigida ordo, kiaj fenditaj frazoj, ekstermeto (<i lang=" fr">dislocation</i>) ktp.</li>
<li>Rezigni pri la komunika strukturo.</li>
</ol>
<p>(α) estas tute akceptebla ankaŭ en Esperanto — se tie disponeblas la koncerna leksika ilo (tio ne ĉiam eblas, ekz‑e en Esperanto malestas abstraktaj partikuloj similaj al la japanaj <i>wa</i> kaj <i>ga</i>).</p>
<p>Ankaŭ (β) estas valida rimedo en Esperanto, kvankam se eblas, pli bonstile estas uzi la aktivan aranĝon kun antaŭmetita akuzativa objekto.</p>
<p>Iajn prozodiajn rimedojn (γ) oni sendube uzas, sed tio estas kampo neplugita. Povas esti, ke esperantistoj el diversaj landoj malsame interpretas ilin.</p>
<p>La rimedoj (δ) estas superfluaj kaj fremdaj al la liberordaj lingvoj. Al la denaskaj parolantoj de rigidordaj lingvoj ili ŝajnas naturaj kaj memkompreneblaj; ili ne estas tiaj.</p>
<p>Cetere, tiaj rimedoj (δ) estas pli okulfrapaj, ol la nepalpebla vortordo, kaj la gramatikistoj rimarkis ilin longe antaŭ ol oni ekkonsciis pri la komunikada strukturo de frazo. Tial oni tradicie rigardas ilin kiel <i>emfazilojn;</i> kaj fakte, la funkcioj emfaza kaj remaiga ne estas klare apartigitaj en tiaj lingvoj.</p>
<p>Kial ni en Esperanto zorgu pri la problemoj de rigidordaj lingvoj? Ĉar la lernantoj kies denaska lingvo estas rigidorda emas kontrabandi ties remaigajn rimedojn (en Esperanto malnecesajn kaj ofte malutilajn), tiom pli ofte, ke multaj lerniloj misinformas ilin pri la ĝusta vortordo esperanta. Necesas atentigi la instruistojn pri tiu problemo.</p>
<h2 id="org8b0ae4a">3. Emfazo kaj la neŭtra vortordo</h2>
<p>Laŭ la tradicio de la gramatikoj de la modernaj okcidentaj lingvoj la gramatikoj esperantaj traktas ankaŭ la esperantan vortordon en la terminoj frazmembraj, еkz‑e:</p>
<blockquote><p>
La norma vortordo estas: subjekto, predikato, objekto, adjekto. [PAG, §272]</p></blockquote>
<blockquote><p>
La baza ordo de frazpartoj sekvas la ĉi-postan modelon…:<br />
<b>subjekto – ĉefverbo – objekto – aliaj frazpartoj…</b><br />
Se oni uzas alian vortordon, oni ne ŝanĝas la bazan signifon, sed nur kreas diversajn emfazojn … [<a href="https://bertilow.com/pmeg/gramatiko/vortordo/frazpartoj.html">PMEG 34.1</a>]</p></blockquote>
<p>Mi opinias tian prezenton maltaŭga.</p>
<p><b>Unue,</b> mi tuj rimarkigu, ke estas absolute nenia emfazo en la antaŭmetitaj adjektoj de la frazoj:</p>
<blockquote><p>
Hieraŭ mi renkontis vian filon, kaj li ĝentile salutis min [FE&nbsp;§20].</p>
<p>Antaŭ tri tagoj mi vizitis vian kuzon kaj mia vizito faris al li plezuron [FE&nbsp;§20].</p>
<p>Antaŭ la domo staras arbo [FE&nbsp;§8].</p>
<p>En la mondon venis nova sento [La espero]<br />
…<br />
Sur neŭtrala lingva fundamento,<br />
komprenante unu la alian,<br />
la popoloj faros en konsento<br />
unu grandan rondon familian. [La espero]</p></blockquote>
<p>La postulo ke la adjektoj aperu frazofine validas por la angla lingvo, sed estas senbaza fantaziaĵo por Esperanto.</p>
<p>Tamen kompreneble, tute regule adjekto aperas fine de frazo, se ĝi estas remao:</p>
<blockquote><p>
Kie estas la tranĉiloj? — Ili kuŝas sur la tablo [FE&nbsp;§16].</p></blockquote>
<p><b>Due,</b> evidentas la kutima konfuzo de remao kaj emfazo.</p>
<p><b>Trie,</b> la «normala vortordo» estas priskribenda ne rilate al la frazmembroj, sed rilate al la komunikadaj unuoj (temo, remao).</p>
<p>Jen estas reala ekzemplo pri tipa misanalizo [<a href="https://bertilow.com/pmeg/gramatiko/vortordo/antaumetado/normala.html">PMEG 34.2.1]:</a></p>
<blockquote><p><a href="https://bertilow.com/pmeg/gramatiko/vortordo/antaumetado/normala.html"></a><a href="https://bertilow.com/pmeg/gramatiko/vortordo/antaumetado/normala.html"><br />
Frazparton,<sup></sup></a><a id="fnr.4" class="footref" href="index.html#fn.4">[4]</a> kiu kutime ne aperas unue en frazo, oni povas emfazi per tio, ke oni ĝin metas ĝuste en tian komencan pozicion:</p>
<ul>
<li>(…)</li>
<li>La sonorilon mi volas kaj devas trovi! [FA]<br />
Normale: Mi volas kaj devas trovi la sonorilon.</li>
</ul>
</blockquote>
<p>La ekzemplo estas prenita el la fabelo «Sonorilo», kie «la sonorilo» estas la ĉefmotivo de la tuta fabelo; tute nature ĝi do aperas komence de la frazo en la <i>tema</i> pozicio. Parolante al si mem, la reĝido ne deklaras la celon de sia serĉo (kaj li kaj ni jam scias ke li serĉas la sonorilon), li esprimas la remaan rezoluton «ĝin trovi … eĉ se mi devus iri ĝis la fino de la mondo».<br />
<img decoding="async" src="https://upload.wikimedia.org/wikipedia/eo/thumb/3/37/Rabistoj.jpg/454px-Rabistoj.jpg"/><br />
Sur la titolpaĝo de «La Rabistoj» ni legas: «El germana lingvo tradukis D-ro L.L. Zamenhof». La ordo estas ĝuste inversa ol la preskribita de la gramatikistoj: unue la adjekto (el la germana lingvo), poste la ĉefverbo (tradukis), kaj fine la subjekto (LLZ). Ĉi tiu komunikaĵo informas pri la tradikinto, t.e. LLZ estas la remao, tial LLZ aperas fine, en la norma reamaa loko. Diri «D-ro L.L. Zamenhof tradukis el germana lingvo» <i>tiuloke</i> kaj <i>tiusence</i> simple maleblas. (Ankaŭ anglalingve tia indiko: <span lang="en">“<i>The Robbers.</i> Translated from the German by A.F. Tytler” havas la nomon de la tradukinto fine, en la remaa loko.)</span></p>
<p>Por ilustri, kiom maltaŭgaj estas la instruoj de niaj lerniloj pri la vortordo, necesas konsideri rakontofluon. Hazarde mi prenu jenan pecon<sup><a id="fnr.5" class="footref" href="index.html#fn.5">[5]</a></sup></p>
<blockquote><p>
li iris al la pordo kaj frapis. Ĝin tuj malfermis spritaspekta razita junulo…</p></blockquote>
<p>Laŭ la gramatikoj, la antaŭmetita «Ĝin» estas emfaza. Tio malveras, en la frazo estas nenia emfazo.<sup><a id="fnr.6" class="footref" href="index.html#fn.6">[6]</a></sup></p>
<p>Inversio jes povas esprimi emfazon, se ĝi estas inversio de la temo kaj remao (kiuj okaze povas esti la subjekto kaj la predikat[iv]o), ekz-e:</p>
<blockquote><p>
Grandega domo devas esti Valhalo!<sup><a id="fnr.7" class="footref" href="index.html#fn.7">[7]</a></sup>
</p></blockquote>
<p>Se predikat(iv)o estas la temo, ĝi ricevas nenian emfazon:</p>
<blockquote><p>
Nu, se ĉio ĉi estas vera (kaj vera ĝi estas), ĉu valoras …<sup><a id="fnr.8" class="footref" href="index.html#fn.8">[8]</a></sup>
</p></blockquote>
<p>En la parentezo la logika akcento falas sur <i>estas</i>, kio normalas por la remao (ĝi eĉ reakiras iom da sia leksika valoro, iĝas io plia ol formala gramatikilo).</p>
<h2 id="org84ac716">4. Aliaj menciindaj aferoj</h2>
<p>Maleblas prezenti tutan teorion en nelonga akademia dokumento. La Raporto nur skizas la principon, invitante la gramatikistojn kaj instruistojn trovi kaj popularigi pluajn detalojn. Mi menciu kelkajn demandojn, kiuj probable prezentiĝos al atenta lernanto, kaj kiujn instruisto pretu iel respondi.</p>
<h3 id="org0dead5c">4.1. Kromtemoj, kuliso, ligaĵo</h3>
<p>La Raporto apartigas du ĉefajn komunikajn unuojn: temo kaj remao. Oni probable demandos, kio pri la resto de la frazo?</p>
<p>Antaŭ ĉio necesas mencii, ke en unu frazo povas esti pluraj temoj. Unu el ili (depende de la ideoj de la informanto) estas la ĉefa, kaj la alia(j) estas kromaj. Kromtemon kiu indikas cirkonstancon la praganoj nomas <i>kuliso.</i></p>
<p>La temo(j)n kaj la remaon povas ligi verba grupo, kiu en la rusa tradicio estas nomata <i>ligilo</i> (связка; faklingve tiu vorto signifas <i>kopulo</i>), kaj en la tradicio ĉeĥa, <i>transiro</i> (<i>tranzit</i>). En Esperanto la ligilo kutime aperas inter la temo kaj la remao; dum en la hungara aŭ Latino ĝi situas frazofine.</p>
<p>En <a href="index.html#orgaaf8ee0">2.1–2</a> <i>vidis</i> estas ligilo; dum en  <a href="index.html#orgaaf8ee0">2.3</a> <i>vidis</i> estas remao, kaj ligilo malestas.</p>
<p>«En la jaro 1887 la lingvo havis entute 904 vortradikojn» [Lapenna, «Retoriko»]: «la lingvo» estas la ĉeftemo, «904 vortradikojn» estas la remao, «En la jaro 1887» estas kuliso, «havis entute» estas la ligilo.</p>
<h3 id="ambi">4.2. Ambigueco</h3>
<p>Tre simpla frazo: «La kato kaptis raton» fakte estas ambigua. Egale bone ĝi povas aperi kiel respondo al du malsamaj demandoj:</p>
<ol class="org-ol">
<li>Kion faris la kato? — Kaptis raton.</li>
<li>Kion kaptis la kato? — Raton.</li>
</ol>
<p>En ambaŭ okazoj la temo estas «La kato». Tamen en (1) la remao estas la tuta resto: «kaptis raton», dum en (2) la remao estas «raton», kaj «kaptis» estas la ligilo.</p>
<p>Ĉi tio ne estas problemo de teoria difino de remao, ĉi tio estas problemo de la lingvo, ĉar la du interpretoj reale validas kaj estas iom malsamsencaj.</p>
<p>Buŝe la diferencon povas esprimi paŭzeto antaŭ la remao:</p>
<ol class="org-ol">
<li>La kato | kaptis raton.</li>
<li>La kato kaptis | raton.</li>
</ol>
<p>Skribe tia rimedo mankas (krom eble kursivigo).</p>
<p>Simila problemo okazas pri la efiko de «ĉu» en la ĝeneralaj demandoj:</p>
<p>Ĉu vi↓ | faris tion?<br />
Ĉu vi ↑faris↓ tion?</p>
<p>Se tia prozodia malambiguigo funkcias (necesas aparta studo pri tio fare de la Prononca Sekcio), tiam la problemo estas en neadekvata interpunkcio.</p>
<h3 id="org838b776">4.3. «Ne» kiel remaigilo</h3>
<p>Unu el la plej gravaj leksikaj remaigiloj estas la vorto «ne»:</p>
<blockquote><p>
«Ne Petro (R) vidis Paŭlon» = «Paŭlon vidis ne Petro (R)»;<br />
«Petro vidis ne Paŭlon (R)»;<br />
«Petro Paŭlon ne vidis [sed aŭdis] (R)»</p></blockquote>
<p>Tamen «ne» estas iom malsimpla rimedo: en la frazoj kia<br />
«Petro ne vidis Paŭlon» ĝi negas la tutan aserton. Tial, por ne malŝpari lokon priskribante ĝian funkciadon, la Raporto ne mencias ĝin inter la leksikaj remaigiloj.<br />
Tamen en pli detala priskribo ĝi estas nepre mencienda.</p>
<h3 id="orgc28fed3">4.4. Frazoj kontrastigaj</h3>
<p>Ofte la vortordon motivas kontraŭmeto, implica aŭ mal-. Ankaŭ ĝin eblas uzi por klarigi la remaon, simile al testa demando. Ekz‑e la frazo <a href="index.html#orgaaf8ee0">2.</a>3 aspektas pli nature en kunteksto:</p>
<blockquote><p>
Paŭlon Petro vidis, sed ne aŭdis.</p></blockquote>
<h3 id="orgd267eb8">4.5. Rilato al alternativaj konceptoj</h3>
<p>De kiam la okcidentaj lingvistoj ekkonis la ideojn de la Praga skolo, ili kreis multajn diversajn variaĵojn pli aŭ malpli proksimajn, kun siaj terminoj kaj difinoj. Kelkaj el tiuj terminoj estas listigitaj en la Enkonduko de la Raporto.</p>
<p>Verdire, la Enkonduko iom konfuze prezentas tiujn terminojn — jen kiel sinonimojn, jen kiel apartajn konceptojn. En la antaŭlasta versio de la Raporto la Enkonduko estis iom pli zorge verkita. Mi prezentis <a href="http://kovro.heliohost.org/eo/AdE/Gramatiko/priA6.html">mian kritikon</a> de la amendo, sed ĝi ne konvinkis la sekcian plimulton.</p>
<p>Unu el la menciitaj alternativaj paroj estas <i>temo</i> kaj <i>komento</i> (angle <i lang="en">topic, comment</i>). Ĉi tiun paron ni trovas en NPIV, kiu tiurilate devancis PAG-on kaj PMEG-on. «Temo» estas difinita esence samkiel en la Raporto; «komento» aspektas kiel plaĉa alternativo por «remao».</p>
<p>La pragmatikan signifon de «komento» NPIV difinas jene:<br />
«Parto de la frazo, esprimanta tion, kion oni diras pri la temo».<br />
Tio do estas pli ol remao. Iuj interpretas tion kiel ĉion krom la temo, kaj tio ŝajnas pli simpla kaj klara. Interalie, oni ne hezitas pri komento, kiel oni hezitas pri remao en la sekcio <a href="index.html#ambi">4.2</a>.</p>
<p>Alivorte, la koncepto «remao» estas tiel fajna, ke per ĝi eblas diskuti pri la ambigueco de la frazo (mi taksas tion avantaĝo); dum la koncepto «komento» estas tiel malfajna, ke ĝi kaŝas la ambiguecon.<br />
Kolegoj povas taksi <i>tion</i> avantaĝo pedagogia; tamen tio kaŭzas aliajn problemojn, ekz‑e:</p>
<ul>
<li>kia estu vortordo ene de tiu vasta frazparto?</li>
<li>kiel priskribi la malsamajn prozodiojn de la du sencoj de ambiguaĵo?</li>
</ul>
<p>La nociaro de la Praga skolo estas pli fajna kaj riĉa.</p>
<p>Krome, la angla <i>comment</i> probable estas pli multsignifa kaj ne tiom forte sugestas la ideon pri io akcesora, malĉefa, kiel ĝia respondaĵo en Esperanto kaj aliaj lingvoj (dum la remao estas iusence la plej grava parto de la frazo, kiu ofte sola povas sufiĉi kiel respondo).<br />
Ankaŭ la verba radikkaraktero de <i>koment-</i> povas ĝeni en derivaĵoj (<i>komentigi</i> ktp).</p>
<h2 id="orgda4bbda">5. Konkludo</h2>
<p>La Sekcia Raporto estas kompromiso inter diversaj preferoj de la sekcianoj. Kelkajn aferojn mi preferus esprimi alie; sed ankaŭ tiel estas akcepteble. Espereble tiu dokumento helpos pli bone kompreni la klasikan Esperanton, ĝian Fundamenton, kaj rezultigos pli ĝustan prezenton de la komunikada strukturo esperanta en la lernomaterialoj kaj instruado.
</p></div>
<div id="footnotes">
<h2 class="footnotes">Notoj:</h2>
<div id="text-footnotes">
<p id="fn.1"><a class="footnum" href="index.html#fnr.1">[1]</a> Ekz‑e, lernilo pri la vortordo en la rusa lingvo ampleksas 240 paĝojn <span lang="ru">(О.А. Крылова, С.А. Хавронина: Порядок слов в русском языке. М.: Русский язык, 1986).</span> Kvankam Esperanto estas multe pli simpla, tamen eĉ por ĝi same detala traktado postulus kelkdek paĝojn.</p>
<p id="fn.2" lang="fr"><a href="index.html#fnr.2">[2]</a> H. Weil: De l&#8217;ordre des mots dans les langues anciennes compareés aux langues modernes. Thèse principale française. Paris, 1844.</p>
<p id="fn.3"><a href="index.html#fnr.3">[3]</a> Michel Duc Goninaz: Kelkaj rimarkoj pri la t.n. «akuzativo». LOdE №257 (2016:3).</p>
<p id="fn.4"><a class="footnum" href="index.html#fnr.4">[4]</a> Ĉi tiu antaŭmetita «Frazparton» estas amuza kontraŭekzemplo por la aserto de ĝi malfermata: ĝi estas objekto aperanta unue ne pro emfazo (la tuta frazo estas senemfaza), sed ĉar ĝi estas temo en teksto pri lokado de frazpartoj.</p>
<p id="fn.5"><a class="footnum" href="index.html#fnr.5">[5]</a> A. Conan Doyle: La ruĝhara ligo. Tradukis Russ Williams. (En: A. Conan Doyle: La aventuroj de Ŝerloko Holmso. Sezonoj, 2014).</p>
<p id="fn.6"><a class="footnum" href="index.html#fnr.6">[6]</a> La angla originalo respektas la pragmatikan vortordon kaj temigas la pordon per pasivo: <span lang="en"><b>It</b> was instantly opened by a bright-looking, clean-shaven <i>young fellow</i>.</span></p>
<p id="fn.7"><a class="footnum" href="index.html#fnr.7">[7]</a> Snorri Sturluson, tr. Baldur Ragnarsson: La Edda, Mondial: Novjorko, 2008. P. 56 (Ĉap. 40. Pri la grandeco de Valhalo.)</p>
<p id="fn.8"><a class="footnum" href="index.html#fnr.8">[8]</a> Cervantes, tr. Fernando de Diego: La inĝenia hidalgo don Quijote de La Mancha. Parto 1ª, Ĉap. 26.</p>
</div>
</div>
<div id="postamble" class="status">
<p> </p>
<p class="author">Aŭtoro: Sergio Pokrovskij</p>
<p class="date">Dato: 2021-06-28</p>
</div>
			</div>

			<div class="clear"></div>

			
	</div><!-- .post-inner -->

</div><!-- .post -->
<div id="post-689" class="post post-689 type-post status-publish format-standard hentry category-fonologio category-ghenerale category-gramatiko category-terminologio">

	
	
	<div class="post-inner">

		
			<div class="post-header">

				
					<h2 class="post-title"><a href="../../2018/05/09/grafemo/index.html">Grafemo</a></h2>

							
		<div class="post-meta">

			<p class="post-author"><span>De </span><a href="index.html" title="Afiŝoj de Sergio Pokrovskij" rel="author">Sergio Pokrovskij</a></p>

			<p class="post-date"><span>Je </span><a href="../../2018/05/09/grafemo/index.html">9 Majo 2018</a></p>

							<p class="post-categories"><span>En </span><a href="../../category/fonologio/index.html" rel="category tag">Fonologio</a>, <a href="../../category/ghenerale/index.html" rel="category tag">Ĝenerale</a>, <a href="../../category/gramatiko/index.html" rel="category tag">Gramatiko</a>, <a href="../../category/terminologio/index.html" rel="category tag">Terminologio</a></p>
			
			
		</div>

		
			</div><!-- .post-header -->

		
		
			<div class="post-content">
				<div style="text-align: center;font-size:large; font-weight:bold">Studaĵo de <em>Sergio Pokrovskij</em></div>
<h2>Enhavo</h2>
<div class="contents">
<ul style="list-style-type:none">
<li><a href="index.html#sec1">Problemo</a></li>
<li><a href="index.html#sec2">Iom da semiotiko</a></li>
<li><a href="index.html#sec3">La grafemo plata</a>
<ul>
<li><a href="index.html#sec4">Ortografio kaj kaligrafio</a></li>
<li><a href="index.html#sec5">Literoj</a></li>
<li><a href="index.html#sec6">Limoj de la koncepto plata</a></li>
</ul>
</li>
<li><a href="index.html#sec7">La grafemo legebla</a>
<ul>
<li><a href="index.html#sec8">Grafemoj plurliteraj</a></li>
<li><a href="index.html#sec9">Ekskurso pri la esperantaj grafemoj ‹aŭ› kaj ‹eŭ›</a></li>
<li><a href="index.html#sec10">Kompleksaj grafemoj en aliaj lingvoj</a></li>
<li><a href="index.html#sec11">Reguloj grafemaj kaj ortografiaj</a></li>
<li><a href="index.html#sec12">Trajteca skribo</a></li>
<li><a href="index.html#sec13">Leksikografia ordo</a></li>
<li><a href="index.html#sec14">Alfabeta loko de grafemoj</a></li>
</ul>
</li>
<li><a href="index.html#sec15">Aldono</a></li>
<li><a href="index.html#sec16">Notoj</a></li>
</ul>
</div>
<p><a class="more-link" href="../../2018/05/09/grafemo/index.html">Legi plu</a></p>
			</div>

			<div class="clear"></div>

			
	</div><!-- .post-inner -->

</div><!-- .post -->
<div id="post-533" class="post post-533 type-post status-publish format-standard hentry category-etimologio category-fundamento category-piv category-semantiko category-vortaro">

	
	
	<div class="post-inner">

		
			<div class="post-header">

				
					<h2 class="post-title"><a href="../../2014/10/23/okazo-kaj-kazo/index.html">Okazo kaj kazo</a></h2>

							
		<div class="post-meta">

			<p class="post-author"><span>De </span><a href="index.html" title="Afiŝoj de Sergio Pokrovskij" rel="author">Sergio Pokrovskij</a></p>

			<p class="post-date"><span>Je </span><a href="../../2014/10/23/okazo-kaj-kazo/index.html">23 Oktobro 2014</a></p>

							<p class="post-categories"><span>En </span><a href="../../category/vortaro/etimologio/index.html" rel="category tag">etimologio</a>, <a href="../../category/fundamento/index.html" rel="category tag">Fundamento</a>, <a href="../../category/piv/index.html" rel="category tag">PIV</a>, <a href="../../category/semantiko/index.html" rel="category tag">Semantiko</a>, <a href="../../category/vortaro/index.html" rel="category tag">Vortaro</a></p>
			
			
		</div>

		
			</div><!-- .post-header -->

		
		
			<div class="post-content">
				<blockquote>
<p>Antaŭe publikigita en «La ondo de Esperanto», n‑ro 234–235 (2014:4–5), p. 16–19; n‑ro 236, p. 16–17; n-ro 237, p. 12–14.</p>
</blockquote>
<p>Unu el la malstabilaj aferoj en la leksiko de Esperanto estas la semantika limo inter la vortoj <em>okazo</em> kaj <em>kazo</em>.  Ambaŭ estas fundamentaj, la klasika uzo estas sufiĉe klara &ndash; kaj tamen pro la nacilingva premo (kaj misprezento de la oficialaj signifoj en la vortaroj) la provoj redifini la <em>kazon</em> laŭ la modelo de la angla <em>case</em> regule reaperas. Iuj esperantistoj opinias, ke la klasika signifodistribuo estas primitiva, spegulas subevoluintan pensmanieron ruslingvan, kaj en la moderna mondo estas ŝanĝenda.  Mi mem cedis al tiu opinio en la unua periodo de mia vivo esperantista.</p>
<p>Tamen kiam mi provis redifini la limon inter la du vortoj, kaj apartigi la «modernan» signifon de <em>kazo</em>, mi baldaŭ konstatis, ke rezultas kaprica ĥaoso, malpli kohera kaj pli malsimpla ol ĉe la difino zamenhofa.  Tiun mian sperton mi resumas en ĉi tiu studaĵo.</p>
<hr />
<p><a class="more-link" href="../../2014/10/23/okazo-kaj-kazo/index.html">Legi plu</a></p>
			</div>

			<div class="clear"></div>

			
	</div><!-- .post-inner -->

</div><!-- .post -->
<div id="post-337" class="post post-337 type-post status-publish format-standard hentry category-gramatiko category-piv category-reformo category-semantiko category-terminologio category-vortprovizo">

	
	
	<div class="post-inner">

		
			<div class="post-header">

				
					<h2 class="post-title"><a href="../../2014/04/01/nombrosistemo-por-esperanto/index.html">Nombrosistemo por Esperanto</a></h2>

							
		<div class="post-meta">

			<p class="post-author"><span>De </span><a href="index.html" title="Afiŝoj de Sergio Pokrovskij" rel="author">Sergio Pokrovskij</a></p>

			<p class="post-date"><span>Je </span><a href="../../2014/04/01/nombrosistemo-por-esperanto/index.html">1 Aprilo 2014</a></p>

							<p class="post-categories"><span>En </span><a href="../../category/gramatiko/index.html" rel="category tag">Gramatiko</a>, <a href="../../category/piv/index.html" rel="category tag">PIV</a>, <a href="../../category/reformo/index.html" rel="category tag">Reformo</a>, <a href="../../category/semantiko/index.html" rel="category tag">Semantiko</a>, <a href="../../category/terminologio/index.html" rel="category tag">Terminologio</a>, <a href="../../category/vortprovizo/index.html" rel="category tag">Vortprovizo</a></p>
			
			
		</div>

		
			</div><!-- .post-header -->

		
		
			<div class="post-content">
				<p>Ĉi tio estas matematike senbrida analizo pri la nombronomoj de Esperanto kaj pri la eblaj manieroj koherigi ilin.  Min interesas logikaj aspektoj, kaj mi ne ĝenis min senhezite enkondukante volapukaĵojn por pli facile esprimi la ideojn.</p>
<p><a class="more-link" href="../../2014/04/01/nombrosistemo-por-esperanto/index.html">Legi plu</a></p>
			</div>

			<div class="clear"></div>

			
	</div><!-- .post-inner -->

</div><!-- .post -->

				</div><!-- .posts -->

				
			
			<div class="archive-navigation">

				<div class="fleft">
					
										<p>Paĝo 1 el 3</p>

				</div>

				<div class="fright">

					
					
						<p>

							<a href="page/2/index.html" >Sekva &rarr;</a>
						</p>

					
				</div>

				<div class="clear"></div>

			</div><!-- .archive-nav -->

		
		</div><!-- .content -->

		<div class="sidebar">

	<div class="widget widget_pages"><div class="widget-content"><h3 class="widget-title"> </h3>
			<ul>
				<li class="page_item page-item-82"><a href="../../kio-estas-lingva-kritiko/index.html">Kio estas Lingva Kritiko?</a></li>
			</ul>

			</div><div class="clear"></div></div><div class="widget widget_archive"><div class="widget-content"><h3 class="widget-title">Arkivoj</h3>		<label class="screen-reader-text" for="archives-dropdown-2">Arkivoj</label>
		<select id="archives-dropdown-2" name="archive-dropdown">
			
			<option value="">Elekti monaton</option>
				<option value='https://lingvakritiko.com/2024/04/'> Aprilo 2024 </option>
	<option value='https://lingvakritiko.com/2024/02/'> Februaro 2024 </option>
	<option value='https://lingvakritiko.com/2021/01/'> Januaro 2021 </option>
	<option value='https://lingvakritiko.com/2020/10/'> Oktobro 2020 </option>
	<option value='https://lingvakritiko.com/2020/05/'> Majo 2020 </option>
	<option value='https://lingvakritiko.com/2019/11/'> Novembro 2019 </option>
	<option value='https://lingvakritiko.com/2019/10/'> Oktobro 2019 </option>
	<option value='https://lingvakritiko.com/2018/05/'> Majo 2018 </option>
	<option value='https://lingvakritiko.com/2016/03/'> Marto 2016 </option>
	<option value='https://lingvakritiko.com/2016/01/'> Januaro 2016 </option>
	<option value='https://lingvakritiko.com/2015/01/'> Januaro 2015 </option>
	<option value='https://lingvakritiko.com/2014/10/'> Oktobro 2014 </option>
	<option value='https://lingvakritiko.com/2014/08/'> Aŭgusto 2014 </option>
	<option value='https://lingvakritiko.com/2014/04/'> Aprilo 2014 </option>
	<option value='https://lingvakritiko.com/2014/01/'> Januaro 2014 </option>
	<option value='https://lingvakritiko.com/2013/06/'> Junio 2013 </option>
	<option value='https://lingvakritiko.com/2011/06/'> Junio 2011 </option>
	<option value='https://lingvakritiko.com/2010/04/'> Aprilo 2010 </option>
	<option value='https://lingvakritiko.com/2010/02/'> Februaro 2010 </option>
	<option value='https://lingvakritiko.com/2009/10/'> Oktobro 2009 </option>
	<option value='https://lingvakritiko.com/2009/06/'> Junio 2009 </option>
	<option value='https://lingvakritiko.com/2009/05/'> Majo 2009 </option>
	<option value='https://lingvakritiko.com/2009/01/'> Januaro 2009 </option>
	<option value='https://lingvakritiko.com/2008/12/'> Decembro 2008 </option>
	<option value='https://lingvakritiko.com/2008/06/'> Junio 2008 </option>
	<option value='https://lingvakritiko.com/2008/05/'> Majo 2008 </option>
	<option value='https://lingvakritiko.com/2008/04/'> Aprilo 2008 </option>
	<option value='https://lingvakritiko.com/2008/03/'> Marto 2008 </option>
	<option value='https://lingvakritiko.com/2008/02/'> Februaro 2008 </option>
	<option value='https://lingvakritiko.com/2008/01/'> Januaro 2008 </option>
	<option value='https://lingvakritiko.com/2007/12/'> Decembro 2007 </option>
	<option value='https://lingvakritiko.com/2007/11/'> Novembro 2007 </option>
	<option value='https://lingvakritiko.com/2007/10/'> Oktobro 2007 </option>
	<option value='https://lingvakritiko.com/2007/09/'> Septembro 2007 </option>
	<option value='https://lingvakritiko.com/2007/08/'> Aŭgusto 2007 </option>
	<option value='https://lingvakritiko.com/2007/07/'> Julio 2007 </option>
	<option value='https://lingvakritiko.com/2007/03/'> Marto 2007 </option>
	<option value='https://lingvakritiko.com/2007/02/'> Februaro 2007 </option>
	<option value='https://lingvakritiko.com/2007/01/'> Januaro 2007 </option>
	<option value='https://lingvakritiko.com/2006/12/'> Decembro 2006 </option>
	<option value='https://lingvakritiko.com/2006/11/'> Novembro 2006 </option>

		</select>

			<script type="text/javascript">
/* <![CDATA[ */

(function() {
	var dropdown = document.getElementById( "archives-dropdown-2" );
	function onSelectChange() {
		if ( dropdown.options[ dropdown.selectedIndex ].value !== '' ) {
			document.location.href = this.options[ this.selectedIndex ].value;
		}
	}
	dropdown.onchange = onSelectChange;
})();

/* ]]> */
</script>
</div><div class="clear"></div></div><div class="widget widget_categories"><div class="widget-content"><h3 class="widget-title">Kategorioj</h3><form action="../../index.html" method="get"><label class="screen-reader-text" for="cat">Kategorioj</label><select  name='cat' id='cat' class='postform'>
	<option value='-1'>Elekti kategorion</option>
	<option class="level-0" value="2">Administre&nbsp;&nbsp;(4)</option>
	<option class="level-0" value="7">Fonologio&nbsp;&nbsp;(6)</option>
	<option class="level-0" value="10">Fundamento&nbsp;&nbsp;(16)</option>
	<option class="level-0" value="1">Ĝenerale&nbsp;&nbsp;(21)</option>
	<option class="level-0" value="5">Gramatiko&nbsp;&nbsp;(24)</option>
	<option class="level-0" value="17">Instruado&nbsp;&nbsp;(1)</option>
	<option class="level-0" value="44">landonomoj&nbsp;&nbsp;(2)</option>
	<option class="level-0" value="30">Morfologio&nbsp;&nbsp;(6)</option>
	<option class="level-0" value="12">Oficialigoj&nbsp;&nbsp;(6)</option>
	<option class="level-0" value="6">PIV&nbsp;&nbsp;(9)</option>
	<option class="level-0" value="8">Poezio&nbsp;&nbsp;(2)</option>
	<option class="level-0" value="15">Reformo&nbsp;&nbsp;(5)</option>
	<option class="level-0" value="31">Semantiko&nbsp;&nbsp;(9)</option>
	<option class="level-0" value="16">Statistiko&nbsp;&nbsp;(5)</option>
	<option class="level-0" value="4">Terminologio&nbsp;&nbsp;(12)</option>
	<option class="level-0" value="11">Vortaro&nbsp;&nbsp;(17)</option>
	<option class="level-1" value="43">&nbsp;&nbsp;&nbsp;etimologio&nbsp;&nbsp;(2)</option>
	<option class="level-0" value="9">Vortprovizo&nbsp;&nbsp;(20)</option>
</select>
</form><script type="text/javascript">
/* <![CDATA[ */

(function() {
	var dropdown = document.getElementById( "cat" );
	function onCatChange() {
		if ( dropdown.options[ dropdown.selectedIndex ].value > 0 ) {
			dropdown.parentNode.submit();
		}
	}
	dropdown.onchange = onCatChange;
})();

/* ]]> */
</script>
</div><div class="clear"></div></div><div class="widget widget_tag_cloud"><div class="widget-content"><h3 class="widget-title">Etikedoj</h3><div class="tagcloud"><a href="../../tag/9oa/index.html" class="tag-cloud-link tag-link-23 tag-link-position-1" style="font-size: 8pt;" aria-label="9OA (1 ero)">9OA</a>
<a href="../../tag/15a-regulo/index.html" class="tag-cloud-link tag-link-37 tag-link-position-2" style="font-size: 15.636363636364pt;" aria-label="15a regulo (3 eroj)">15a regulo</a>
<a href="../../tag/administre/index.html" class="tag-cloud-link tag-link-50 tag-link-position-3" style="font-size: 8pt;" aria-label="Administre (1 ero)">Administre</a>
<a href="../../tag/akademio/index.html" class="tag-cloud-link tag-link-25 tag-link-position-4" style="font-size: 15.636363636364pt;" aria-label="Akademio (3 eroj)">Akademio</a>
<a href="../../tag/aspektismo/index.html" class="tag-cloud-link tag-link-41 tag-link-position-5" style="font-size: 8pt;" aria-label="aspektismo (1 ero)">aspektismo</a>
<a href="../../tag/aspekto/index.html" class="tag-cloud-link tag-link-38 tag-link-position-6" style="font-size: 8pt;" aria-label="aspekto (1 ero)">aspekto</a>
<a href="../../tag/atismo/index.html" class="tag-cloud-link tag-link-40 tag-link-position-7" style="font-size: 8pt;" aria-label="atismo (1 ero)">atismo</a>
<a href="../../tag/bro/index.html" class="tag-cloud-link tag-link-29 tag-link-position-8" style="font-size: 8pt;" aria-label="BRO (1 ero)">BRO</a>
<a href="../../tag/elparolo/index.html" class="tag-cloud-link tag-link-22 tag-link-position-9" style="font-size: 8pt;" aria-label="Elparolo (1 ero)">Elparolo</a>
<a href="../../tag/etimologio-de-sufiksoj/index.html" class="tag-cloud-link tag-link-45 tag-link-position-10" style="font-size: 8pt;" aria-label="etimologio de sufiksoj (1 ero)">etimologio de sufiksoj</a>
<a href="../../tag/gentoj/index.html" class="tag-cloud-link tag-link-35 tag-link-position-11" style="font-size: 12.581818181818pt;" aria-label="gentoj (2 eroj)">gentoj</a>
<a href="../../tag/itismo/index.html" class="tag-cloud-link tag-link-39 tag-link-position-12" style="font-size: 8pt;" aria-label="itismo (1 ero)">itismo</a>
<a href="../../tag/ich/index.html" class="tag-cloud-link tag-link-48 tag-link-position-13" style="font-size: 15.636363636364pt;" aria-label="iĉ (3 eroj)">iĉ</a>
<a href="../../tag/konsiloj/index.html" class="tag-cloud-link tag-link-26 tag-link-position-14" style="font-size: 8pt;" aria-label="Konsiloj (1 ero)">Konsiloj</a>
<a href="../../tag/landnomoj/index.html" class="tag-cloud-link tag-link-33 tag-link-position-15" style="font-size: 22pt;" aria-label="landnomoj (6 eroj)">landnomoj</a>
<a href="../../tag/lingva-kritiko/index.html" class="tag-cloud-link tag-link-19 tag-link-position-16" style="font-size: 8pt;" aria-label="Lingva Kritiko (1 ero)">Lingva Kritiko</a>
<a href="../../tag/mal-mal-vortoj/index.html" class="tag-cloud-link tag-link-56 tag-link-position-17" style="font-size: 8pt;" aria-label="mal-mal-vortoj (1 ero)">mal-mal-vortoj</a>
<a href="../../tag/novradikoj/index.html" class="tag-cloud-link tag-link-57 tag-link-position-18" style="font-size: 8pt;" aria-label="novradikoj (1 ero)">novradikoj</a>
<a href="../../tag/oficialigo/index.html" class="tag-cloud-link tag-link-24 tag-link-position-19" style="font-size: 8pt;" aria-label="Oficialigo (1 ero)">Oficialigo</a>
<a href="../../tag/oficialigoj-fundamento-vortaro/index.html" class="tag-cloud-link tag-link-32 tag-link-position-20" style="font-size: 12.581818181818pt;" aria-label="Oficialigoj Fundamento Vortaro (2 eroj)">Oficialigoj Fundamento Vortaro</a>
<a href="../../tag/piv/index.html" class="tag-cloud-link tag-link-52 tag-link-position-21" style="font-size: 12.581818181818pt;" aria-label="PIV (2 eroj)">PIV</a>
<a href="../../tag/popoloj/index.html" class="tag-cloud-link tag-link-36 tag-link-position-22" style="font-size: 8pt;" aria-label="popoloj (1 ero)">popoloj</a>
<a href="../../tag/radikokarakteroj/index.html" class="tag-cloud-link tag-link-27 tag-link-position-23" style="font-size: 8pt;" aria-label="Radikokarakteroj (1 ero)">Radikokarakteroj</a>
<a href="../../tag/ri/index.html" class="tag-cloud-link tag-link-47 tag-link-position-24" style="font-size: 15.636363636364pt;" aria-label="ri (3 eroj)">ri</a>
<a href="../../tag/sekse-neutrala-lingvajo/index.html" class="tag-cloud-link tag-link-58 tag-link-position-25" style="font-size: 8pt;" aria-label="sekse neŭtrala lingvaĵo (1 ero)">sekse neŭtrala lingvaĵo</a>
<a href="../../tag/seksismo/index.html" class="tag-cloud-link tag-link-46 tag-link-position-26" style="font-size: 15.636363636364pt;" aria-label="seksismo (3 eroj)">seksismo</a>
<a href="../../tag/tempismo/index.html" class="tag-cloud-link tag-link-42 tag-link-position-27" style="font-size: 8pt;" aria-label="tempismo (1 ero)">tempismo</a>
<a href="../../tag/verkado/index.html" class="tag-cloud-link tag-link-18 tag-link-position-28" style="font-size: 8pt;" aria-label="Verkado (1 ero)">Verkado</a>
<a href="../../tag/vortaro/index.html" class="tag-cloud-link tag-link-54 tag-link-position-29" style="font-size: 8pt;" aria-label="Vortaro (1 ero)">Vortaro</a>
<a href="../../tag/vortfarado/index.html" class="tag-cloud-link tag-link-28 tag-link-position-30" style="font-size: 12.581818181818pt;" aria-label="Vortfarado (2 eroj)">Vortfarado</a>
<a href="../../tag/vortprovizo/index.html" class="tag-cloud-link tag-link-53 tag-link-position-31" style="font-size: 12.581818181818pt;" aria-label="Vortprovizo (2 eroj)">Vortprovizo</a>
<a href="../../tag/ghenerale/index.html" class="tag-cloud-link tag-link-51 tag-link-position-32" style="font-size: 8pt;" aria-label="Ĝenerale (1 ero)">Ĝenerale</a>
<a href="../../tag/hh/index.html" class="tag-cloud-link tag-link-20 tag-link-position-33" style="font-size: 8pt;" aria-label="Ĥ (1 ero)">Ĥ</a>
<a href="../../tag/shli/index.html" class="tag-cloud-link tag-link-49 tag-link-position-34" style="font-size: 8pt;" aria-label="ŝli (1 ero)">ŝli</a></div>
</div><div class="clear"></div></div><div class="widget widget_links"><div class="widget-content"><h3 class="widget-title">Utilaj verkoj kaj TTT-ejoj</h3>
	<ul class='xoxo blogroll'>
<li><a href="http://www.akademio-de-esperanto.org/akademia_vortaro/" title="La oficialaj kaj Fundamentaj lingvoelementoj de Esperanto.">Akademia Vortaro</a></li>
<li><a href="http://www.akademio-de-esperanto.org">Akademio de Esperanto</a></li>
<li><a href="http://www.esperantoland.org/literaturo/">Esperanta literaturo en la reto</a></li>
<li><a href="http://www.akademio-de-esperanto.org/fundamento/">Fundamento de Esperanto</a></li>
<li><a href="../../2006/12/07/kiel-verki-artikolon-en-lingva-kritiko/index.html" title="Helpo por aŭtoroj, kiuj verkas ĉi tie">Kiel verki artikolon en Lingva Kritiko?</a></li>
<li><a href="https://bertilow.com/div/komputada_leksikono/" title="Komputadaj terminoj en Esperanto kun difinoj kaj klarigoj">Komputada Leksikono</a></li>
<li><a href="https://bertilow.com/piv/">Kritikaj notoj pri la Plena Ilustrita Vortaro 2002 kaj 2005</a></li>
<li><a href="https://bertilow.com/lanlin/">Landoj kaj lingvoj de la mondo</a></li>
<li><a href="http://www.tekstoj.nl/esperanto/tradligoj.htm" title="de Roel Haveman">Ligoj pri tradukado</a></li>
<li><a href="https://tekstaro.com/pl/prenitutantekston.pl?nomo=lingvaj-respondoj" title="de L.L. Zamenhof">Lingvaj Respondoj</a></li>
<li><a href="https://bertilow.com/pmeg/" title="Plena Manlibro de Esperanta Gramatiko">PMEG</a></li>
<li><a href="https://tekstaro.com/pl/prenitutantekston.pl?nomo=proverbaro-esperanta">Proverbaro Esperanta</a></li>
<li><a href="http://www.reta-vortaro.de" title="La ĝenerala esperanta vortaro en la reto">Reta Vortaro</a></li>
<li><a href="http://www.cb.uu.se/esperanto/">Revuo Esperantologio</a></li>
<li><a href="https://tekstaro.com" title="Elektronika lingvoscienca tekstaro">Tekstaro de Esperanto</a></li>
<li><a href="https://bertilow.com">TTT-ejo de Bertilo</a></li>

	</ul>
</div><div class="clear"></div></div>

</div><!-- .sidebar -->

		<div class="clear"></div>

	</div><!-- .section-inner -->

</div><!-- .wrapper -->

</main><!-- #site-content -->


<div class="credits section bg-dark">

	<div class="credits-inner section-inner">

		<p>Funkciigita de <a href="https://www.wordpress.org">WordPress</a> <span class="sep">&amp;</span> <span>Etoso de <a href="https://www.andersnoren.se">Anders Nor&eacute;n</a></span></p>

	</div><!-- .section-inner -->

</div><!-- .credits.section -->

<script type="text/javascript" src="../../wp-content/themes/lovecraft/js/global.js?ver=6.4.2" id="lovecraft_global-js"></script>

</body>
</html>
