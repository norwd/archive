<?xml version="1.0" encoding="UTF-8"?><rss version="2.0"
	xmlns:content="http://purl.org/rss/1.0/modules/content/"
	xmlns:wfw="http://wellformedweb.org/CommentAPI/"
	xmlns:dc="http://purl.org/dc/elements/1.1/"
	xmlns:atom="http://www.w3.org/2005/Atom"
	xmlns:sy="http://purl.org/rss/1.0/modules/syndication/"
	xmlns:slash="http://purl.org/rss/1.0/modules/slash/"
	>

<channel>
	<title>Ĝenerale &#8211; Lingva Kritiko</title>
	<atom:link href="https://lingvakritiko.com/category/ghenerale/feed/" rel="self" type="application/rss+xml" />
	<link>https://lingvakritiko.com</link>
	<description>Studoj kaj notoj pri la Internacia Lingvo • Esperantologio Interreta</description>
	<lastBuildDate>Fri, 17 Jan 2025 11:19:57 +0000</lastBuildDate>
	<language>eo</language>
	<sy:updatePeriod>
	hourly	</sy:updatePeriod>
	<sy:updateFrequency>
	1	</sy:updateFrequency>
	<generator>https://wordpress.org/?v=6.4.2</generator>
	<item>
		<title>Pri apostrofoj kaj citiloj en Esperanto</title>
		<link>https://lingvakritiko.com/2024/04/01/pri-la-apostrofoj-kaj-citiloj-en-esperanto/</link>
		
		<dc:creator><![CDATA[Sergio Pokrovskij]]></dc:creator>
		<pubDate>Mon, 01 Apr 2024 10:37:21 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=1031</guid>

					<description><![CDATA[Ĉi tiu artikolo devenas el la traktado de apostrofoj en la projekto ispell-eo (Esperanta vortaro por la literumilo Ispell). Estas prezentitaj praktikaj konsideroj pri elekto de Unikoda signo por la Esperantaj apostrofoj, kaj rilataj demandoj pri la konvenaj formoj de citiloj. Estas indikitaj lingvodependaj trajtoj de la populara tekstoprilabora programaro kaj internaciaj normoj, celantaj apartaĵojn [&#8230;]]]></description>
										<content:encoded><![CDATA[<p><!-- 2024-03-30 Sat 16:12 --></p>
<style>
  .footpara { display: inline; }<br />
  .footdef  { margin-bottom: 1em; }<br />
  body {<br />
    font-family: Gentium, Liberation Serif, Times New Roman, Noto Serif, Liberation Sans, Ubuntu, Linux Biolinum O, serif;<br />
    background: #CCCCCC;<br />
    background: #EEEEEE;<br />
    text-align:justify;<br />
    hyphens: auto;<br />
    -webkit-hyphens: auto;<br />
    -ms-hyphens: auto;<br />
    -moz-hyphens: auto;<br />
}<br />
p { margin-top: 3px; margin-bottom: 1px; }<br />
p.verse, blockquote {<br />
  text-align:left;<br />
  margin-right: 0; padding-right: 0;<br />
}<br />
p.verse { margin-left: 5%; padding-left: 10px; border-left: 3px solid aqua; }<br />
.example { margin-left: 3%; hyphens: none; background: #EEEEEE;}<br />
pre, code {<br />
    hyphens: none;<br />
    font-family: Consolas, Liberation Mono, Ubuntu Mono, Courier New, monospace;<br />
    background-color: #DDDDDD;<br />
}<br />
pre {<br />
    border: 1px solid #e6e6e6;<br />
    border-radius: 3px;<br />
    padding: 0pt; padding-left: 8pt;<br />
    overflow: auto;<br />
    margin: 0pt;<br />
    margin-left: 1.2em;<br />
}<br />
ol, ul {margin: 0px;}<br />
blockquote {text-align:left;}<br />
ul.T {list-style-type: none;}<br />
sub, sup {font-size: 80%; }<br />
</style>
<div>Ĉi tiu artikolo devenas el la traktado de apostrofoj en la projekto <a href="https://github.com/pok49/ispell-eo">ispell-eo</a> (Esperanta vortaro por la literumilo <a href="https://en.wikipedia.org/wiki/Ispell">Ispell</a>). Estas prezentitaj praktikaj konsideroj pri elekto de Unikoda signo por la Esperantaj apostrofoj, kaj rilataj demandoj pri la konvenaj formoj de citiloj. Estas indikitaj lingvodependaj trajtoj de la populara tekstoprilabora programaro kaj internaciaj normoj, celantaj apartaĵojn de la angla lingvo, sed ne ĉiam konvenaj por Esperanto kaj similaj lingvoj; estas proponitaj kelkaj solvoj.</p>
<div id="table-of-contents" role="doc-toc">
<h2>Enhavo</h2>
<div id="text-table-of-contents" role="doc-toc">
<ul class="T">
<li><a href="#orged68a9c">1. Uzo de apostrofoj en diversaj lingvoj</a>
<ul class="T">
<li><a href="#org42352b0">1.1. En Esperanto</a></li>
<li><a href="#org04d6606">1.2. France</a></li>
<li><a href="#org8177eac">1.3. Angle</a></li>
</ul>
</li>
<li><a href="#orga6f2884">2. Pri la citiloj</a>
<ul class="T">
<li><a href="#org3b740d7">2.1. Citaĵo en citaĵo</a></li>
<li><a href="#org78b33b7">2.2. Memreprezentaĵoj kaj sencodifinoj</a></li>
<li><a href="#org4b80c17">2.3. La rekta parolo</a>
<ul class="T">
<li><a href="#org8b87269">2.3.1. La maniero franca-pola-rusa</a></li>
<li><a href="#orga694780">2.3.2. La maniero ĝermana (angla-germana)</a></li>
<li><a href="#org5b329c2">2.3.3. Aliaj signoj similaj</a></li>
</ul>
</li>
</ul>
</li>
<li><a href="#org98e17ae">3. Kodoj</a>
<ul class="T">
<li><a href="#org8280aef">3.1. Tajpiloj kaj Askio</a></li>
<li><a href="#orgba717ed">3.2. La 8-bitaj kodoj</a></li>
<li><a href="#orgfda56e4">3.3. Unikodo</a></li>
<li><a href="#orgc4b3145">3.4. WGL4</a></li>
<li><a href="#orgeb350ce">3.5. Vikipedio</a></li>
</ul>
</li>
<li><a href="#org768ac67">4. Komparo de literumiloj</a>
<ul class="T">
<li><a href="#orged253b9">4.1. Ispell</a>
<ul class="T">
<li><a href="#org3013f9b">4.1.1. La Emaksa interfaco</a></li>
</ul>
</li>
<li><a href="#orge3aaa1a">4.2. GNU Aspell</a></li>
<li><a href="#org527c685">4.3. Hunspell kaj aplikaĵoj</a></li>
<li><a href="#org1156073">4.4. Vim</a></li>
</ul>
</li>
<li><a href="#orgf03edf7">5. Konkludo</a></li>
</ul>
</div>
</div>
<div id="outline-container-orged68a9c" class="outline-2">
<h2 id="orged68a9c"><span class="section-number-2">1.</span> Uzo de apostrofoj en diversaj lingvoj</h2>
<div id="text-1" class="outline-text-2">
<p>Per si mem, lingve, en la propra tradicia Esperanto, la apostrofoj prezentas nenian problemon. Sed en la reala vivo necesas atenti la apartaĵojn de programaro verkita por aliaj lingvoj, precipe por la angla, kiun programaron multaj esperantistoj praktike uzadas.</p>
</div>
<div id="outline-container-org42352b0" class="outline-3">
<h3 id="org42352b0"><span class="section-number-3">1.1.</span> En Esperanto</h3>
<div id="text-1-1" class="outline-text-3">
<p>La programara problemo koncernas la vortolimojn: ĉu apostrofon literumilo enprenu kiel parton de vorto – aŭ traktu ĝin kiel disigan signon interpunkcian? En Esperanto la apostrofo estas traktenda kiel vorta ero, simile al la literoj. Alie la apostrofitaj vortoj, tiom oftaj en poezio, kaŭzos falsajn erarraportojn. Ekz‑e kontrolante la verson:</p>
<blockquote><p>en nova formʼ eksonis nova kantʼ</p></blockquote>
<p>la literumilo devas apartigi la vortojn ‹formʼ› kaj ‹kantʼ› kune kun ilia apostrofo; la nudaj ‹form› kaj ‹kant› ne estas akcepteblaj. En la tekstoprilaboraj programoj Esperantaj apostrofo traktendas kiel speco de litero.</p>
</div>
</div>
<div id="outline-container-org04d6606" class="outline-3">
<h3 id="org04d6606"><span class="section-number-3">1.2.</span> France</h3>
<div id="text-1-2" class="outline-text-3">
<p>France (kaj en aliaj lingvoj latinidaj) oni rajtas rigardi apostrofon kiel disigilon (unu el la signoj interpunkciaj), apartigantan leksikajn unuojn, ekz‑e artikolon disde la rilata vorto:</p>
<p class="verse"><i>le</i> + <i>enfant</i> → <i>l’enfant</i>.</p>
<p>Tio oportunas ekz‑e ĉe legado de franca teksto: duobla alklako sur <i>l’enfant</i> apartigas nur ‹enfant›, kio faciligas konsulton de traduka aŭ sencodifina vortaro.</p>
<p>Ŝajnas ke ĉi tiu simpla traktado povus faciligi tekstoprilaboradon, ekz‑e redukti la literumilajn vortarojn; tamen tiucele ankaŭ por la franca lingvo utilas trakti apostrofon kiel vorteron, ĉar tio ebligas kontroli multajn erarajn formojn, kiaj <del><i>l’enfants</i></del>, <del><i>l’anciens </i></del>(plurnombre elizio ne okazas: <i>les enfants, les anciens</i>), <del><i>s’être</i></del> (kp <i>s’asseoir</i>), <del><i>presqu</i></del> (kp <i>presqu’île</i>) ktp.<sup><a id="fnr.1" class="footref" role="doc-backlink" href="#fn.1">1</a></sup></p>
<p>En la literatura lingvo la apostrofo aperas ĉiam vortomeze, inter literoj, kvankam en imitado de malzorga prononco aŭ ĵargono eblas ankaŭ la vortofina pozicio (kiel en Esperanto): <i lang="fr">pauv’ con</i> (anstataŭ<span lang="fr"> <i>pauvre con</i>).</span></p>
</div>
</div>
<div id="outline-container-org8177eac" class="outline-3">
<h3 id="org8177eac"><span class="section-number-3">1.3.</span> Angle</h3>
<div id="text-1-3" class="outline-text-3">En la angla lingvo okazas kolizio inter ortografio kaj interpunkcio: apostrofojn ili uzas malsammaniere.Ortografie la apostrofo estas <b>parto de vorto</b>, kiel ĉi-supre en la franca: <i lang="en">boy’s, doesn’t, we’ll, you’re, o’er …</i> Apostrofo regule aperas finvorte en la poseda formo post <i>s</i>, ekz‑e <i lang="en">ladiesʼ hats</i>. Malpli ofte aperas apostrofo vortkomenca:</p>
<blockquote><p><i>&#8216;Tis the last rose of summer …</i></p></blockquote>
<p>Interpunkcie la apostrofo estas uzata kiel disigilo, <b>signo nevorta</b>, kiel ferma citilo; kaj en la prezento tajpa aŭ Askia, ankaŭ kiel citilo malferma. (La komplezema <i lang="en">WordPress</i> ilustras mian rakonton per sia misservo: en la ĵusa citaĵo mi tajpis <code>'Tis</code> kun Askia apostrofo; WP ĝin naive konvertis en la anglan malferman citilon: <code>&amp;#8216;Tis</code>.)</p>
<p>Por solvi tiun kolizion en la anglalingva literumado oni traktas la signon ‹&#8217;› kiel apostrofon (do, vorteron) el la pozicioj interliteraj (<i>isn&#8217;t</i> ktp); kaj kiel disigilon en la okazoj ceteraj. Tio ne kaŭzas problemojn en la posedaj formoj (kia <i>ladies&#8217;</i>), ĉar la antaŭapostrofa bazo ja estas (devas esti) regula vorto angla; la problemo restas ĉe la komencvorta apostrofo (kia <i>ʼtis</i>) – sed tiaj vortoj maloftas en serioza verkado, kaj ofte koincidas kun aliaj anglaj vortoj: <i>ʼbout</i> (el <i>about</i>) koincidas kun <i>bout; ʼless</i> (el <i>unless</i>) koincidas kun <i>less</i> ktp. Kompreneble ĉi tiu elturniĝo ne prosperas en Esperanto, krom esceptokaze; ekz‑e ĉe la nevortaj apostrofoj ‹’› (U+2019) en la <i>Hamleta</i> verso</p>
<blockquote><p>De l’ ter’ al la ĉiel’ ĝi laŭte krias</p></blockquote>
<p>iuj literumiloj plendas pri ‹ter›, sed akceptas ‹ĉiel›.</p>
</div>
</div>
</div>
<div id="outline-container-orga6f2884" class="outline-2">
<h2 id="orga6f2884"><span class="section-number-2">2.</span> Pri la citiloj</h2>
<div id="text-2" class="outline-text-2">
<p>La Esperantaj tekstoj ekzistas en 3 formoj: manskriba, tipografia, tajpa. En la frua periodo ĉefis la du unuaj; de post la Unua Mondmilito kaj ĝis 1980-aj jaroj ĉefis la tajpiloj; poste kaj ĝis nun plej gravas la prezentoj komputilaj, kiuj per la sortimento da disponeblaj signoj egalas aŭ eĉ superas la iaman tipografion. Ĝuste la komputilaj prezentoj precipe interesas nin ĉi tie; tamen ili ja evoluis el la tipografiaj, kaj ilin forte influis la tradicio tajpada. Fakte la tajpado plu influas, ĉar Askio kaj la klavaroj ja esence restas tajpilaj.</p>
<p>Zamenhofo ne opiniis la formon de citiloj grava trajto de la lingvo. En la Fundamenta Ekzercaro aperas 3 citilaj paroj, sen ia ajn sencodistingo:</p>
<ul class="T">
<li>„ “ – (ĵargone nomata «99—66») – 26-foje;</li>
<li>« » – (duoblaj angulaj citiloj) – 8-foje, plus 12 aperoj en la <i>Antaŭparolo</i>, sume 20-foje;</li>
<li>“ ” – (ĵargone nomata «66—99») – 20-foje.</li>
</ul>
<p>La arbitrecon kaj samsignifecon de la uzoj klare ilustras «La feino», fabelo dispartigita inter §§ 11, 13–15, 17, 19, 21 kaj 23: komence (ekde §15) la dialogajn dirojn markas “…”; sed en §21, «…». Mi dubas, ke tiu malordo estas sekvo de konscia miksado. (Al mi mankas faktoj, sed mi supozas, ke preparante iun eldonon de la <i>Ekzercaro</i> Zamenhofo kungluis pecojn el diversaj pli fruaj eldonoj, kompostitaj laŭ diversaj tipografiaj kutimoj.)</p>
<p>Plue, en la teksto de FE disponebla <a href="https://www.akademio-de-esperanto.org/fundamento/ekzercaro.html">en la Akademia retejo</a> oni trovas ĉiujn 3 citilajn specojn, sed ne ĉiam en tiuj lokoj, kie ili aperas en la papera eldono de la 1905ª jaro.</p>
<p>Kvankam tio ne rilatas al la tradicio de Esperanto, tamen notindas ankoraŭ unu strangaĵo de la Fundamento: la gramatiketo ruslingva havas la germanajn citilojn 99—66:</p>
<blockquote><p><b>13.</b> На вопросъ „куда“ … – p. 20<br />
<b>15.</b> Такъ называемыя „иностранныя“ слова … – p. 21</p></blockquote>
<p>dum en la teksto pollingva aperas la angulaj citiloj francaj:</p>
<blockquote><p><b>13.</b> Na pytanie « dokąd » …<br />
<b>15.</b> Tak zwanie « wyrazy cudzoziemskie » … – p. 25</p></blockquote>
<p>kvankam la ĉefformoj de la citiloj en tiuj du lingvoj estas (almenaŭ nun) ĝuste inversaj: «ruse» kaj „pole“.</p>
<p>Racia elekto de citiloj preferindaj en Esperanto devas atenti la eblon de vortofinaj apostrofoj. Komparu la prezentojn de frazo el FE §27:</p>
<ol class="org-ol">
<li>Anstataŭ «la» oni povas ankaŭ diri «lʼ»</li>
<li>Anstataŭ „la“ oni povas ankaŭ diri „lʼ“</li>
<li>Anstataŭ “la” oni povas ankaŭ diri “lʼ”.</li>
</ol>
<p>Por mi, (1) estas la plej bona kaj klara; tamen Zamenhofo ial uzis ĉi-okaze la formon (2), malpli klaran, sed ankoraŭ legeblan; la formon (3) mi opinias maltaŭga. Tamen ĝuste ĝin preferas PIV, «Esperanto», «La Ondo de Esperanto».</p>
<p>En diversaj landoj la kurbaj citiloj “x” estas manskriba rondigita varianto de la angulaj citiloj «x» tipografiaj; kaj la kurbaj citiloj „x“ estas rondigita formo de la »internen montrantaj« citiloj, kutimaj en la interpunkcio germana. La formoj «x» kaj „x“ estas tradiciaj en Esperanto; la formo »x« estas maloftega kaj nenorma.</p>
<p>Estas ankoraŭ unu speco, uzata i.a. de «Monato»: „x” (99—99)<sup><a id="fnr.2" class="footref" role="doc-backlink" href="#fn.2">2</a></sup>. Ĝi ne estas tradicia, ĝi ne aperas en la Fundamento; kaj ĝi estas same aĉa, kiel la formo 66—99, ĉar ambaŭ formoj havas la saman ferman citilon, ĝene gluiĝantan al eventuala apostrofo: „l’”.</p>
</div>
<div id="outline-container-org3b740d7" class="outline-3">
<h3 id="org3b740d7"><span class="section-number-3">2.1.</span> Citaĵo en citaĵo</h3>
<div id="text-2-1" class="outline-text-3">
<p>Plureco de la citilaj specoj utilas okaze de citaĵoj enmetitaj en citaĵon. Estas kiel pri la krampoj en la matematikaj formuloj: la esprimo</p>
<pre class="example">     7 – {[(10 – 6) × 5] + 13}
</pre>
<p>legeblas pli facile ol</p>
<pre class="example">     7 – (((10 – 6) × 5) + 13)
</pre>
<p>Ho ve, allasinte plurajn citilajn formojn, Zamenhofo ne profitis la eblojn kiujn tio donas. Ekz‑e en sia traduko de «La batalo de l&#8217; vivo» (1891):</p>
<blockquote><p>„aldonu ankoraŭ la vortojn „kaj fingringo“, kaj mi volas la ambaŭ sentencojn pendigi en la loĝejo anstataŭ la portreto de mia mastrino.“</p></blockquote>
<p>Ĉu Zamenhofo malvolis kompliki la lingvon?</p>
<p>Ĉiel ajn, en la reeldono de «La batalo», serioze reviziita de la britaj editoroj, la citiloj estas diferencigitaj (kio estas bona), sed por la internaj citiloj estas uzataj la anglaj kurbaj citiloj unuoblaj 6-9 (kio estas bedaŭrinda):</p>
<blockquote><p>“Dio nin gardu de tio ĉi! Ŝi vivu kaj … poste ŝi diru kun tiu franco: ‘La komedio estas finita, faligu la kurtenon.’”</p></blockquote>
<p>Nuntempe kiam la komputiloj elskatole disponigas riĉegan sortimenton da signoj, kaj inter ili ĉiujn citilojn Fundamentajn, estas neracie uzi la konfuzajn apostrofajn citilojn. En la <a href="http://kovro.heliohost.org/books/la_batalo/batalof.html">moderna revizio</a> de la «Batalo» tiu ekzemplo havas do la formon:</p>
<blockquote><p>«Dio nin gardu de tio ĉi! Ŝi vivu kaj ridadu pri tio ĉi kiel longe ŝi povas ridi, kaj poste ŝi diru kun tiu franco: „La komedio estas finita, faligu la kurtenon.“»</p></blockquote>
<p>Simila kungluiĝo povas okazi ankaŭ komence de la ekstera citaĵo, kaj ankaŭ ĉi-okaze la sammaniera malambiguigo egale klaras:</p>
<blockquote><p>«„Faru ion al la homoj, por ke ili nenion al vi faru“, vi kredeble pensas?» diris sinjoro Snitchey.</p></blockquote>
<p>(kp “‘Faru … al vi faru’ …”).</p>
<p>La Unikoda normo rekomendas unuoblajn angulajn citilojn por la internaj citaĵoj<sup><a id="fnr.3" class="footref" role="doc-backlink" href="#fn.3">3</a></sup>; tamen ene de la duoblaj angulaj citiloj tio estas same konfuza, kiel la anglaj apostrofaj citiloj ene de la duoblaj anglaj citiloj kurbaj. Por facila distingeblo la internaj citiloj devas esti alispecaj ol la eksteraj.</p>
</div>
</div>
<div id="outline-container-org78b33b7" class="outline-3">
<h3 id="org78b33b7"><span class="section-number-3">2.2.</span> Memreprezentaĵoj kaj sencodifinoj</h3>
<div id="text-2-2" class="outline-text-3">
<p>Aparta uzo de la citiloj estas marki memreprezentaĵojn (aŭtonimojn), t.e. tiajn uzojn de vortoj aŭ aliaj signoj, en kiuj ili reprezentas ne la <i>signaton</i>, sed la <i>signanton</i>, t.e. sin mem. Tiaj uzoj oftas en lingvoscienco, kaj plurajn ekzemplojn disponigas la <i>Fundamenta Ekzercaro</i> (FE):</p>
<blockquote><p>… tiel same ni ankaŭ diras: „la birdo flugis en la ĝardenon, sur la tablon“, kaj la vortoj „ĝardenon“, „tablon“ staras tie ĉi en akuzativo ne ĉar la prepozicioj „en“ kaj „sur“ tion ĉi postulas, sed nur ĉar ni volis esprimi direkton … — FE §28</p></blockquote>
<blockquote><p>La sufikso «um» ne havas difinitan signifon. – FE §42.</p></blockquote>
<p>Zamenhofo neniam apartigis ĉi tian uzon de la citiloj; sed en fakaj tekstoj lingvosciencaj oni ofte uzas tiucele la anglajn citilojn apostrofajn: ‘ĝardenon’, ‘tablon’, ‘sur’…</p>
<p>Tio estas konfuza kaj maloportuna. Mi koncedas, ke la duoblaj citiloj ĉirkaŭ mallonga vorto aŭ unuopa signo povas impresi kiel io peza, iom grandioza; sed ĝenerale disponeblaj estas la unuoblaj angulaj citiloj ‹x›, kiuj aspektas sufiĉe modeste kaj estas malambiguaj. Kp:</p>
<blockquote><p>Anstataŭ ‘la’ oni povas ankaŭ diri ‘lʼ’<br />
Anstataŭ ‹la› oni povas ankaŭ diri ‹lʼ›.</p></blockquote>
<blockquote><p>La tajpila-Askia apostrofo ‹&#8217;› povas reprezenti</p>
<ul class="org-ul">
<li>la apostrofajn citilojn (la malferman ‹‘› aŭ la ferman ‹’›),</li>
<li>proprasencan apostrofon ‹ʼ›,</li>
<li>minutsignon ‹′›,</li>
<li>dekstran kornon ‹′›…</li>
</ul>
</blockquote>
<p>En la anglaj apostrofaj citiloj tia frazo estas malfacile legebla (resp. ‘&#8217;’, ‘‘’, ‘ʼ’, ‘’’, ‘′’, ‘′’), kaj tute prave la franca Vikipedio uzas la unuoblajn angulajn citilojn en la koncernaj partoj de la artikolo «<a href="https://fr.wikipedia.org/wiki/Apostrophe_(typographie)#Ambigu%C3%AFt%C3%A9s">Apostrophe (typographie)</a>». Kaj ankaŭ ĉe la malsupraj signoj la apostrofaj citiloj aspektas aĉe: punkto ‘.’; zoeto ‘¸’ – pli klaras  ‹.›,  ‹¸›.</p>
<p>Tiusence anstataŭ la citilojn oni ankaŭ uzas kursivon.</p>
<p>Alia lingvista uzo de la apostrofaj citiloj estas apartigi sencodifinojn. Jen ekzemplo kie memreprezentaĵo aperas kursive, kaj sencodifinoj, en citiloj. Ankaŭ ĉi-okaze uzeblas unuoblaj angulaj citiloj<sup><a id="fnr.4" class="footref" role="doc-backlink" href="#fn.4">4</a></sup>:</p>
<blockquote><p><i>ruĝi</i> = ‘esti ruĝa, impresi ruĝe’, sed nepre ne ‘igi ruĝa’ nek ‘iĝi ruĝa’<br />
<i>ruĝi</i> = ‹esti ruĝa, impresi ruĝe›, sed nepre ne ‹igi ruĝa› nek ‹iĝi ruĝa›</p></blockquote>
<p>Probable tiuj estas la solaj iom internaciaj uzoj de la apostrofaj citiloj.</p>
</div>
</div>
<div id="outline-container-org4b80c17" class="outline-3">
<h3 id="org4b80c17"><span class="section-number-3">2.3.</span> La rekta parolo</h3>
<div id="text-2-3" class="outline-text-3">
<p>Unu el la ĉefaj funkcioj de la citiloj estas prezenti la rektan parolon. Estas 2 specoj de rekta parolo: monologo kaj dialogo. Monologon oni plejparte encitiligas; sed pri dialogoj la naciaj (kaj sekve ankaŭ la Esperantaj) tradicioj varias.</p>
<p>En Esperanto kunekzistas du manieroj prezenti dialogojn: la ĝermana kaj la franca-pola-rusa. Zamenhofo uzadis jen unu, jen la alian.</p>
</div>
<div id="outline-container-org8b87269" class="outline-4">
<h4 id="org8b87269"><span class="section-number-4">2.3.1.</span> La maniero franca-pola-rusa</h4>
<div id="text-2-3-1" class="outline-text-4">En ĉi tiu maniero dialogo estas konceptata ne kiel pluro da monologoj, sed kiel aparta speco de parol-agado. Ĉiu eldiro komencas novan alineon kaj estas antaŭata de haltostreko:</p>
<blockquote><p>– Estimata sinjorino kredeble havas bezonon al la informa oficejo? – diris la mastrino de la loĝejo.<br />
– Jes, sinjorino, – respondis la venintino. – Mi estas Marta Świcka.<br />
– Volu sidiĝi kaj atendi momenton, ĝis mi finos la interparoladon kun tiuj sinjorinoj, kiuj venis antaŭe. – («Marta»)</p></blockquote>
<p>Tiu aparta interpunkcio ebligas, interalie, klare diferencigi la dialogon (la eldirojn eksterigatajn) disde la paralela monologo interna (rekta parolo enmensa), ekz‑e</p>
<blockquote><p>– Vi estas tre modesta … Sed mi dezirus ekscii ion pri vi, pri via familio, pri via patro, pro kiu vi forlasas nin.<br />
«Kial ŝi diras tion al mi?» – pensis Bazarov.<br />
– Ĉio ĉi tute ne estas interesa, – diris li voĉe, – precipe por vi, ni estas malaltaj homoj … («Patroj kaj filoj», ĉap. 17ª)<sup><a id="fnr.5" class="footref" role="doc-backlink" href="#fn.5">5</a></sup></p></blockquote>
<p>Ankaŭ la eningita rekta parolo apektas pli bone:</p>
<blockquote><p>– Efektive, okulfrapis, kiam mi vidis lin post tiu travivaĵo, lia mirinda sereneco. Li diris: «Mia animo similas vastan trankvilan lagon». Ĉu vi iam aŭdis pri iu, kiu, en unu tago, transiris el plej profunda deprimiĝo en perfektan serenecon kun plena malapero de ĉiuj psikaj simptomoj?<sup><a id="fnr.6" class="footref" role="doc-backlink" href="#fn.6">6</a></sup></p></blockquote>
<p>Similaj ekzemploj troveblas ekz‑e ankaŭ en la Zamenhofa traduko de «Marta».<br />
<b>Noto.</b> En la cirilalfabeta tipografio oni markas la dialogojn per haltostrekoj 0.8 em longaj – pli longaj, ol la angla N-streko (<i>en-dash</i>, 0.5 em), sed ne tiom grandiozaj, kiel la angla <i>M-dash</i> (1 em). Bedaŭrinde, Unikodo kaj plimulto da tiparoj disponigas nur la anglajn haltostrekojn. En la ĉi-supraj ekzemploj mi uzis N-strekojn (U+2013).</p>
</div>
</div>
<div id="outline-container-orga694780" class="outline-4">
<h4 id="orga694780"><span class="section-number-4">2.3.2.</span> La maniero ĝermana (angla-germana)</h4>
<div id="text-2-3-2" class="outline-text-4">En tiu maniero dialogo aperas kiel simpla sinsekvo da rektaj paroloj monologaj, ĉiu el kiuj komencas apartan alineon:</p>
<blockquote><p>„Ĉu vi ion vidis, Britain? ion aŭdis?“<br />
„Estas tro mallume, por povi malproksime vidi, kaj tro multe da bruo en la domo, por povi ion aŭdi“, respondis la servanto.<br />
„Tio ĉi estas vera! Tiom pli gaja estos la akcepto. Kioma horo nun estas?“<br />
„Ĝuste la dekdua, sinjoro. Li devas jam baldaŭ veni, sinjoro.“<sup><a id="fnr.7" class="footref" role="doc-backlink" href="#fn.7">7</a></sup></p></blockquote>
<p>Malpli nuancita, tiu maniero estas malpli esprimiva. Ekz‑e la <a href="#orgcbfe9ce">supre citita peco</a> el «Patroj kaj filoj» jene aspektas en la misredaktitaj eldonoj oftaj en la Reto<sup><a id="fnr.8" class="footref" role="doc-backlink" href="#fn.8">8</a></sup>:</p>
<blockquote><p>“Vi estas tre modesta … Sed mi dezirus ekscii ion pri vi, pri via familio (…)”<br />
Kial ŝi diras tion al mi? pensis Bazarov.<br />
“Ĉio ĉi tute ne estas interesa”, diris li voĉe (…)”</p></blockquote>
<p>En ĉi tiaj okazoj la rekta parolo restas tute nemarkita, por ne miksiĝi kun la voĉa dialogo – kvankam ekster dialogoj oni ĝin encitiligas.</p>
</div>
</div>
<div id="outline-container-org5b329c2" class="outline-4">
<h4 id="org5b329c2"><span class="section-number-4">2.3.3.</span> Aliaj signoj similaj</h4>
<div id="text-2-3-3" class="outline-text-4">
<p>Krom jam indikitaj uzoj por prezenti la gramatikan apostrofon kaj la unuoblajn citilojn, la Askia apostrofo povas aperi anstataŭ minutsigno (<code>3'10"</code>, t.e. «3 minutoj 10 sekundoj», tipografie «3′10″»; la angula minuto, ekz‑e <code>42°25'</code>, tipografie «42°25′»). En la «Universala vortaro» la minutsigno disigas morfemojn: «ge′patr′o′j»; iuj legantoj povas konfuzi tion kun apostrofo, precipe en senserifa tiparo; la nunaj vortaristoj (ekz‑e en PIV) uzas tiufunkcie la oblikvon (ge/patr/o/j), signon iom tro grandan; nacilingve vortaristoj ofte uzas tiusence la mezaltan punkton, kio aspektas pli elegante: «ge‧patr‧o‧j».</p>
</div>
</div>
</div>
</div>
<div id="outline-container-org98e17ae" class="outline-2">
<h2 id="org98e17ae"><span class="section-number-2">3.</span> Kodoj</h2>
<div id="outline-container-org8280aef" class="outline-3">
<h3 id="org8280aef"><span class="section-number-3">3.1.</span> Tajpiloj kaj Askio</h3>
<div id="text-3-1" class="outline-text-3">
<p>Askio (difinita en la jaro 1963ª) disponigas la tipan signaron de tajpilo Usona.</p>
<p>La apostrofo <code>'</code> (27<sub>16</sub>) havas la simetrian formon de supra vertikala streko, kaj krom la propran apostrofon prezentas ankaŭ la malferman kaj la ferman unupecajn citilojn anglalingvajn.</p>
<p>Simile, la citilojn prezentas supra vertikala dustreko <code>"</code> (22<sub>16</sub>, «lepor­oreloj»).</p>
<p>Tio aspektas akcepteble en egalpaŝa tajpaĵo (ĉar la du strekoj de <code>"</code> aperas sampaŝe, do pli dense ol la unustreka apostrofo):</p>
<blockquote><p><code>Anstataŭ "la" oni povas ankaŭ diri "l'".</code></p></blockquote>
<p>sed tio aĉas en tipografia tiparo proporcia:</p>
<blockquote><p>Anstataŭ &#8220;la&#8221; oni povas ankaŭ diri &#8220;l'&#8221;.</p></blockquote>
<p>La estetika emo unuecigi la formojn (kiel en la angla tradicio pri la apostrofo ‹’›, la citiloj unuoblaj ‘x’ kaj duoblaj “x”) kolizias kun la legeblo, samkiel la konfuzo de I kaj l en la senserifaj tiparoj.</p>
</div>
</div>
<div id="outline-container-orgba717ed" class="outline-3">
<h3 id="orgba717ed"><span class="section-number-3">3.2.</span> La 8-bitaj kodoj</h3>
<div id="text-3-2" class="outline-text-3">
<p>Serio da normoj ISO-8859 (1985–2001) diversmaniere kompletigas Askion per diakritoj uzataj en diversaj lingvoj naciaj. ISO-8859‑3 (alinome Latina‑3ª) disponigas ĉiujn literojn Esperantajn, sed koncerne la citilojn kaj apostrofojn ĉio restas samkiel en Askio.</p>
<p>La normo ISO-8859‑1 (alinome Latina‑1ª), destinita por la lingvoj okcidentaj, ja disponigas la paron da duoblaj angulaj citiloj «x» – kaj neniajn citilojn komoformajn; en tio mi vidas implican rekomendon pri uzindo de ĝuste tiaj citiloj, kiajn mi mem ĉi-supre prezentis kiel la plej konvenaj por Esperanto.</p>
<p>Ekzistas tajpiloj (ekz‑e la <a href="https://en.wikipedia.org/wiki/QWERTY#French_(Canada)">franckanada qwerty-tajpilo</a>) kiuj elskatole disponigas tiujn citilojn en sia klavaro.</p>
<p>Surbaze de la normoj ISO-8859, Majkrosofto kreis siajn «kodpaĝojn»<a href="https://en.wikipedia.org/wiki/Windows-1252"> CP-1252</a>, <a href="https://en.wikipedia.org/wiki/Windows-1250">CP-1250</a> …, plenigante la kodpoziciojn 80<sub>16</sub>…9F<sub>16</sub> (kiujn ISO-8859 rezervas por stirsignoj) je signoj videblaj, interalie la paraj kurbaj citiloj (la anglaj “x” kaj ‘x’; la germanaj „x“ kaj ‚x‛), la unuoblaj angulaj ‹x› (la duoblaj angulaj citiloj retenas sian lokon laŭ la Latina‑1ª). Estas malkohero en tio, ke dum ‹‚› (82<sub>16</sub>, «malsupra unuobla 9‑citilo», grafike identa kun komo) ricevas apartan signonumeron, la kurba apostrofo (grafike identa kun ‹’› = 92<sub>16</sub>, la «supra unuobla komo-citilo»), apartan signon ne ricevas.</p>
<p>Unu el la normaj 8-bitaj kodoj, <a href="https://en.wikipedia.org/wiki/ISO%2fIEC_8859-7">ISO/IEC 8859‑7</a> (Latina/Greka) disponigas la kurban apostrofon ĉe la signonumero A2<sub>16</sub> = 162<sub>10 </sub>(la Latina‑3ª havas tie la bovlon ‹˘›); en la normo ĝi estas difinita per la Unikoda signonumero U+02BC.</p>
</div>
</div>
<div id="outline-container-orgfda56e4" class="outline-3">
<h3 id="orgfda56e4"><span class="section-number-3">3.3.</span> Unikodo</h3>
<div id="text-3-3" class="outline-text-3">
<p>Nuntempe Unikodo estas la fakta normo por la tekstoj en Esperanto, kaj ĝi disponigas pli ol sufiĉe da signoj por tio.</p>
<p>Interalie disponeblas ĉiuj supre menciitaj citiloj; disponeblas speciala signo por la kurba apostrofo tipografia:</p>
<p class="verse">‹ʼ› U+02BC, modifier letter apostrophe</p>
<p>(Ĉu vi vidas apostrofon inter la angulaj citiloj? Pri ĝia disponeblo en la tiparoj mi parolos <a href="#org5f45ff9">ĉi-sube</a>.)</p>
<p>Tamen ĝia prisktibo en la Unikoda Normo<sup><a id="fnr.9" class="footref" role="doc-backlink" href="#fn.9">9</a></sup> impresas iom strange:</p>
<blockquote><p><b>Apostrofo litera.</b> U+02BC, «modifilo la apostrofo litera», estas preferinda tie, kie la apostrofo prezentas modifantan literon (ekz‑e por indiki glotan halton en transliteraĵoj). En tiu lasta okazo ĝi ankaŭ estas nomata <i>apostrofo litera.</i> – P. 275 (traduko mia)</p></blockquote>
<p>Konforme al la nomo «apostrofo litera», tiu signo havas en la Unikoda datumbazo<sup><a id="fnr.10" class="footref" role="doc-backlink" href="#fn.10">10</a></sup> la sintaksan klason <i>litero</i> (Category: Letter). Tiu klasifiko rolas en determino de vortaj limoj ĉe la tekstotraktiloj; ekz‑e se vi faros duoblan alklakon sur la litero ‹a› en vorto ‹katʼ› (aŭ respektive ‹kato›) en la ĉi-sekva linio:</p>
<p class="verse">katʼ estas kato (‹ʼ› = U+02BC)</p>
<p>la komputilo apartigos ĉiujn 4 signojn de la vorto ‹katʼ› (samkiel respektive ĉiujn 4 signojn de la vorto ‹kato›) – kaj tio estas lingve ĝusta konduto.</p>
<p>Sed la Unikoda normo plu diras jene:</p>
<blockquote><p><b>Apostrofo interpunkcia.</b> U+2019, «la dekstra unuobla citilo», estas preferinda tie, kie la apostrofo prezentas signon interpunkcian, kiel ekz‑e en kuntiraĵoj: <i>We’ve been here before.</i> En tiu lasta okazo U+2019 ankaŭ estas nomata <i>apostrofo interpunkcia.</i> – P. 275 (traduko mia)</p></blockquote>
<p>Tio estas tre dubinda rekomendo. Ĝi evidente malkonvenas por Esperanto, kie apostrofo ĉiam estas parto de vorto, male ol kun la apostrofo disiga:</p>
<p class="verse">kat’ estas kato (‹’› = U+2019)</p>
<p>(la duobla alklako sur ‹kat’› apartigas nur la 3 literojn: ‹kat›).</p>
<p>Parte tiu rekomendo sencas <a href="#orga78cde5">por la franca lingvo</a>; sed ne tiom por la angla: en <i>isn’t</i> la apostrofo anstataŭas la mezan <i>o</i> el <i>not;</i> kaj al <i>we’ve </i>triapersone ununombre respondas ne <i>he’ve</i>, sed <i>he’s</i>. Fakte tiu rekomendo fontas ne el la lingva strukturo, sed el la neriparebla Vindoza konfuzo kun la anglaj unuoblaj citiloj:</p>
<blockquote><p>Praktiko (<i>an implementation</i>) ne povas kalkuli je tio, ke la teksto de uzanto ĉiam konformas al la diferenco inter tiuj signoj. La teksto povas veni el diversaj fontoj, inklude ĵetojn (<i>mappings</i>) el aliaj signokodoj, kiuj ne distingas apostrofojn literajn disde la interpunkciaj aŭ la fermaj citiloj unuoblaj. En tia okazo, ili <i>ĉiuj </i>estu prezentataj per U+2019.</p></blockquote>
<p>T.e. malgraŭ la aldono de la malambigua signo «apostrofo litera», oni ĝin ignoru kaj plu konservu la konfuzon de la Vindoza CP-1252. Tiu argumento malmulte sencas por la plimulto da lingvoj, kiuj ja plejparte ne uzas la anglajn apostrofajn citilojn.</p>
<blockquote><p>Do, la semantiko de U+2019 dependas je kunteksto. Ekz‑e interlitere aŭ intercifere ĝi funkcias kiel enteksta signo interpunkcia kaj ne disigas vortojn aŭ liniojn. (<i lang="en">For example, if surrounded by letters or digits on both sides, it behaves as an in-text punctuation character and does not separate words or lines.</i>) – P. 276.</p></blockquote>
<p>Ĉi tiu konfuze vortumita alineo sugestas, kiel oni detektu la literan signifon de la citilo: per la pozicio inter literoj. Iel-tiel tio funkcias por la angla; sed ĝi plene fiaskas por Esperanto, kaj por diversaj aliaj lingvoj, ekde la greka (kie unue aperis la signo kaj la vorto ἀπόστροφος):</p>
<p class="verse">τα αδέλφια → τʼ αδέλφια<br />
που είσαι → που ʼσαι<br />
και εγώ → κιʼ εγώ</p>
<p>ĝis la itala:</p>
<blockquote><p>La donna è mobilʼ …<br />
… e di pensierʼ!</p></blockquote>
<p>aŭ la suoma:</p>
<blockquote><p>Se aikʼ olʼ ajoistʼ ankarin – (Kaarlo Kramsu: „Ilkka“).<br />
(= «Tio estis la plej malfacila tempo el ĉiuj»)</p></blockquote>
<p>Tipografie en multaj tiparoj tiuj du apostrofoj aspektas egale (havas unu saman signobildon); tiel estas ekz‑e en <i>Times New Roman, FreeSerif, DejaVu, Noto</i>. En aliaj tiparoj la litera apostrofo estas iomete malsama (ekz‑e malpli alta kaj malpli granda); tiel estas en <i>Liberation, Gentium, Ubuntu</i>). Jen komparu ilin en via tiparo (kiaj ilin prezentas via legilo): ’ ʼ. Mi ne scias, ĉu ekzistas iuj tradiciaj trajtoj por diferencigi tiujn du signojn, kaj mi dubas, ĉu utilas kontrastigi ilin en tipografio (tiom malpli, ke en Esperanto mi opinias la apostrofajn citilojn neuzindaj); sed mi certas pri la dezirindo vidigi la diferencon en «programista» tiparo (kaj mi vidigis ĝin en mia <a href="https://github.com/pok49/fixed-9x18">malambiguiga tiparo</a> egalpaŝa, kiun mi kutime uzas en mia laboro).</p>
</div>
</div>
<div id="outline-container-orgc4b3145" class="outline-3">
<h3 id="orgc4b3145"><span class="section-number-3">3.4.</span> WGL4</h3>
<div id="text-3-4" class="outline-text-3">
<p>Krom la dubindaj (kaj por Esperanto nevalidaj) argumentoj, prezentitaj en la ĵus citita misrekomendo<sup><a id="fnr.11" class="footref" role="doc-backlink" href="#fn.11">11</a></sup>, ekzistas ankoraŭ unu konsidero, praktike pli grava, kiun tamen la Unikoda dokumento ne citas (probable ĉar la argumento estas iom hontinda por la grava instanco): la Majkrosofta normo <a href="https://eo.wikipedia.org/wiki/WGL4">WGL4</a> (vu-go-lo kvar), kiu pretendis (ĉu plu pretendas?) esti «la Askio de la 21ª jarcento»<sup><a id="fnr.12" class="footref" role="doc-backlink" href="#fn.12">12</a></sup>. Multaj tiparoj Majkrosoftaj disponigas la tutan, sed ankaŭ <i>ne pli ol la tutan</i> signaron de WGL4. Nu, samkiel la Majkrosofta CP-1252, WGL4 disponigas la citilon U+2019, sed ne la apostrofon U+02BC. Tial, se oni volas disponigi oniajn tekstojn por kiel eble plej vasta publiko, oni oferu la logikon al la monopolo.</p>
<p>Tamen tiu argumento ne estas tiom forta, kiel ĝi ŝajnas:</p>
<p><strong>Unue</strong>, la tiparoj iĝas ĉiam pli riĉaj, kaj kun la paso de tempo tiu argumento ĉiam malpli aktualas. Averaĝe miaj tiparoj Linuksaj (mi ja uzas Linukson) estas pli riĉaj ol WGL4, kaj ili disponigas la apostrofon literan. Ekz‑e la <a href="https://en.wikipedia.org/wiki/Liberation_fonts">Liberation</a>-familio (defaŭlta en <a href="https://eo.wikipedia.org/wiki/LibreOffice">LibreOffice</a>), <a href="https://en.wikipedia.org/wiki/DejaVu_fonts">DejaVu</a> k.m.a.<sup><a id="fnr.13" class="footref" role="doc-backlink" href="#fn.13">13</a></sup><br />
<strong>Due</strong>, ĉe vidigo de teksto per tiparo manka je tia apostrofo, deca aplikaĵo ŝtopas la truon per signo el konvena <a href="https://www.reta-vortaro.de/revo/art/tip.html#tip.vic0aro">victiparo</a>. Supozeble la leganto mem povas sperti tion per sia foliumilo, kiu espereble iel surekranigas la literan apostrofon ‹ʼ›. Mi tamen koncedas, ke la victipara apostrofo iam ne tute harmonie akordas kun la elektita ĉeftiparo <img src="https://s.w.org/images/core/emoji/14.0.0/72x72/2639.png" alt="☹" class="wp-smiley" style="height: 1em; max-height: 1em;" /></p>
<p>Mi kontrolis disponeblon de la litera apostrofo U+02BC en la plej gravaj tiparoj de <i>Windows7</i> kaj <i>Linux Mint</i> :</p>
<ul class="org-ul">
<li><b>La literan apostrofon havas:</b>
<ul class="org-ul">
<li>Vindoze:
<ul class="org-ul">
<li>Times New Roman, Arial, Courier New;</li>
<li>Cambria, Calibri, Lucida Sans Unicode, Microsoft Sans Serif…</li>
<li>Consolas…</li>
</ul>
</li>
<li>Linukse (tutaj tiparaj familioj):
<ul class="org-ul">
<li>Liberation, DejaVu, Ubuntu, Noto, Free, Roboto Slab…</li>
</ul>
</li>
</ul>
</li>
<li><b>La literan apostrofon malhavas:</b>
<ul class="org-ul">
<li>Vindoze:
<ul class="org-ul">
<li>Georgia, Verdana, Gabriola, Constantia, Trebuchet MS, Comic Sans MS;</li>
<li>Lucida Sans Console …</li>
</ul>
</li>
<li>Linukse:
<ul class="org-ul">
<li>Nimbus, C059 (≈ New Century Schoolbook), URW Bookman, Z003 (≈ Zapf Chancery), P052 (≈ Palatino)…</li>
</ul>
</li>
</ul>
</li>
</ul>
<p>Resume, mi ankoraŭ hezitas. Tial mi ebligis al la uzuloj laŭplaĉe elekti la signon en la <a href="#org859f448">Emaksa interfaco</a>.</p>
</div>
</div>
<div id="outline-container-orgeb350ce" class="outline-3">
<h3 id="orgeb350ce"><span class="section-number-3">3.5.</span> Vikipedio</h3>
<div id="text-3-5" class="outline-text-3">
<p>Mallogite de la Unikoda konfuzo oni eble pripensos revenon al la senartifika Askia apostrofo. Ĝi certe estas vaste uzata (kaj eĉ preferata) en neformala komunikado (ekz‑e en retpoŝto); kaj ĝia simetria rekta formo eĉ estas pli logika por tia nepara signo, kontraste al la paraj citiloj kurbaj: ‘x’. Kaj ĝi estas tre oportune klavebla.</p>
<p>Tiu oportuno, kaj la havaja etimo de la komenca parto de la vorto <i>Vikipedio</i>, povas pensigi, ke la rekta apostrofo estas la konvena apostrofo por Vikipedio. Sed ne estas tiom simple.</p>
<p>Ĝuste pro la facileco enigi la askian apostrofon, en Vikipedio opoj da apostrofoj estas uzataj por indiki tiparajn fasonojn: &#8221;<i>kursivo</i>&#8221;, &#8221;&#8217;<b>graseto</b>&#8221;&#8217;, &#8221;&#8221;<b><i>graseta kursivo</i></b>&#8221;&#8221;. En Esperanto tia konvencio kolizias kun la litera funkcio de apostrofo, kiam oni redaktas Vikipedian artikolon helpate de literumilo – ekz‑e la artikolon «<a href="https://eo.wikipedia.org/wiki/Majusklo">Majusklo</a>», kies fontteksto komenciĝas jene:</p>
<blockquote>
<pre class="example">'''Majusklo''' (aŭ '''grandlitero''' aŭ '''ĉeflitero''') estas unu el du formoj, kiujn povas havi ĉiu litero ...</pre>
</blockquote>
<p>kaj tio kaŭzas ĝenajn plendojn pri la neekzistantaj vortoj <code>'''Majusklo'''</code>, <code>'''grandlitero'''</code>, <code>'''ĉeflitero''' </code>(la literumilaj vortaroj angla kaj franca agnoskas vortajn apostrofojn nur interlitere, tial – malsame ol por Esperanto – la ĉirkaŭa markado per apostrofoj ne kaŭzas problemojn por tiuj lingvoj).</p>
<p>La solvo por Esperanto estas prezenti la vortan apostrofon per alia signo ol la Askia apostrofo; kaj ankaŭ la fajna tipografio postulas ke la vortaj apostrofoj estu kurbaj.</p>
</div>
</div>
</div>
<div id="outline-container-org768ac67" class="outline-2">
<h2 id="org768ac67"><span class="section-number-2">4.</span> Komparo de literumiloj</h2>
<div id="outline-container-orged253b9" class="outline-3">
<h3 id="orged253b9"><span class="section-number-3">4.1.</span> Ispell</h3>
<div id="text-4-1" class="outline-text-3">
<p>Ĉi tiu studaĵo fontas el mia laboro pri vortaro por Ispelo, t.e. por la literumilo <i>Ispell</i>, la plej malnova (unue aperinta en la jaro 1971ª) el la ankoraŭ uzataj. Samkiel la aliaj literumiloj Ispelo ebligas atribui al signoj interliteraj (kiaj la streketo ‘-’ kaj la Askia apostrofo) la statuson vorteran; tio konvenas por la streketo, sed maltaŭgas por la apostrofo Esperanta. Nu, malsimile ol multaj aliaj literumiloj, Ispelo permesas klasi la apostrofon kun la literoj, kio ebligas uzi ĝin ajnloke en vorto, do ankaŭ vortofine. Ĵus ni vidis, ke tio tamen ĝenas en la laboroj Vikipediaj.</p>
<p>Ispelo ebligas difini plurajn tekstoprezentojn uzeblajn kun unu sama vortaro kaj facile komuteblajn – kiaj ekz‑e la Teĥa <code>^cirka^u</code>-skribo, la iksisma <code>cxirkaux</code>-surogato, la prezento per la Latina‑3ª… En tiuj prezentoj la apostrofo aperas Askie, do konfuze. Tial mi aldonis kroman prezenton <code>epo</code> (la norma 3-litera siglo por <i>Esperanto</i> en ISO 639). Por Ispelo ĝi indikas la tekstoprezenton en kiu la rolon de apostrofo ludas la paŝiga dekstra korno ‹´› (B4<sub>16</sub>, <i>spacing acute</i>), signo en la uzulaj tekstoj senutila, kiu tamen liberigas la Askian apostrofon el la rolo de vortero (tio utilas por la <a href="#orge2070ed">laboroj Vikipediaj</a>); kaj al <a href="#org859f448">la Emaksa interfaco</a> ĝi ebligas trakti la kurbajn apostrofojn, kiel priskribite en la tujsekva subsekcio.</p>
</div>
<div id="outline-container-org3013f9b" class="outline-4">
<h4 id="org3013f9b"><span class="section-number-4">4.1.1.</span> La Emaksa interfaco</h4>
<div id="text-4-1-1" class="outline-text-4">
<p>Praktike mi uzas Ispelon tra <a href="https://eo.wikipedia.org/wiki/Emacs">Emakso</a>, redaktante tekstojn Unikodajn. La Emaksa interfaco <code>ispell.el</code> travideble transkodas inter la Unikoda prezento de la redaktata teksto kaj la Ispela (aŭ Aspela, aŭ Hunspela) fasado en la Latina‑3ª. La sola problemo estas pri kurba apostrofo, kiun la Latina‑3ª malhavas; por solvi tion mi verkis kromaĵon <code>ispell-ini.el</code> por la Emaksa interfaco, kiu kromaĵo apartigas la vortojn kun kurba apostrofo, transkodas ilin en la prezenton laŭ la Latina‑3ª, kaj poste rekodas la unubajtajn apostrofojn de la Ispela respondo en la formon Unikodan. Tion egale bone eblas programi por ajna apostrofo Unikoda, ĉu U+02BC, ĉu U+2019; la varianton regas la variablo <code>ispell-apostrophe</code> en <code>ispell-ini.el</code>. Defaŭlte ĝi ricevas la valoron citilan (U+2019), sed la funkcio <code>ispell-set-apostrophe </code>ebligas baskule ĝin ŝanĝi al la apostrofo litera (U+02BC) aŭ reen.</p>
</div>
</div>
</div>
<div id="outline-container-orge3aaa1a" class="outline-3">
<h3 id="orge3aaa1a"><span class="section-number-3">4.2.</span> GNU Aspell</h3>
<div id="text-4-2" class="outline-text-3">
<p>Aspelo estis kreita ĉ. ja jaro 1998ª kiel sukcedanto de Ispelo (almenaŭ en la Linuksa mondo). Ĝi entenas diversajn rimedojn por plibonigi ĝian funkciadon ĉe la eklektaj okcidentaj ortografioj (‹ph› = [f] = ‹f›; ‹ch› = [k] = ‹c› = ‹k› ktp). Por la lingvoj kun fonetika skribo tio estas senbezona; tamen tio utilas pri skanadaj eraroj ŝuldataj al la grafikaj konfuzoj de la latinlitera skribo: ‹rn› = ‹m›, ‹l› = ‹I› ktp.</p>
<p>Interne Aspelo funkcias per unubajta signokodo, sed ĝi ebligas kolekti en tia signokodo subaron de Unikodo, kaj aŭtomate transkodas inter tiu unubajta kodo interna kaj Unikodo; tial por Esperanto mi difinis la signaron <code>Latin‑3a</code> (<code>Latin‑3</code> plus la litera apostrofo: U+02BC → 92<sub>16</sub>, la pozicio de ‹’› en CP-1252). Krome, el ĉiuj literumiloj Aspelo ebligas plej bone difini la permesatajn poziciojn de kromvorteroj, ekz‑e por Esperanto:</p>
<pre class="example">special ' --*   - -*-</pre>
<p>(t.e. la apostrofo aperu finvorte; la streketo, mezvorte).</p>
<p>Eblas kombini plurajn vortarojn (ankaŭ tiujn por diversaj lingvoj) dum unu literumada seanco. Tamen, krom se la teksto estas dismarkita per lingvoindikoj, komprenataj de la literumilo, tio estas danĝera rimedo; ekz‑e esperantisto eble preteratentos misuzon de fremda vorto en la rolo de vorto Esperanta. (Oni tamen povas sekure kombini lingvojn malsamalfabetajn, ekz‑e la bulgaran kaj Esperanton, ĉar en tia okazo la alfabetoj mem provizas klaran dismarkadon.)</p>
</div>
</div>
<div id="outline-container-org527c685" class="outline-3">
<h3 id="org527c685"><span class="section-number-3">4.3.</span> Hunspell kaj aplikaĵoj</h3>
<div id="text-4-3" class="outline-text-3">
<p>Hunspelo nun estas la plej grava kaj populara literumilo. Ĝi estas la preferata literumilo de gravaj tekstotraktaj programoj, ekz‑e la Aperta kaj Libera Oficejoj (<a href="https://eo.wikipedia.org/wiki/Apache_OpenOffice">OpenOffice</a>, <a href="https://eo.wikipedia.org/wiki/LibreOffice">LibreOffice</a>) aŭ <a href="https://eo.wikipedia.org/wiki/Mozilla_Thunderbird">Tondrobirdo</a>. Hunspelo prezentas plurajn avantaĝajn trajtojn, kiuj paradokse iam sin montras malavantaĝaj.</p>
<p><b>Unue</b>, Hunspelo kapablas uzi Unikodon interne (kvankam malpli fidinde ol Aspelo; ekz‑e mi stumblis kontraŭ la malnova kaj ankoraŭ ne korektita <a href="https://sourceforge.net/p/hunspell/bugs/11/">eraro</a>). Mi sukcesis modifi la afiksan dosieron <code>eo.aff</code><br />
tiel, ke Hunspelo <i>per si mem</i> akceptu ĉiujn 3 eblajn apostrofojn (la Askian, la literan, la citilan).<br />
Nu, praktike oni malofte uzas literumilojn meme, ekster pli granda aplikaĵo. La aplikaĵoj interkomunikas kun la literumilo per sia tiucela interfaco, kiu interfaco apartigas vortojn en la traktata teksto, transmetas ilin al la literumilo, kaj interpretas ties respondojn. Do, la aplikaĵa interfaco havas sian propran koncepton pri tio, kio estas <i>vorto</i>, kaj tiu koncepto ne nepre identas al la literumila (pli ĝuste, al la difino de la literumila vortaro).<br />
La <i>Libera Oficejo</i> kaj la <i>Tondrobirdo</i> traktas la apostrofojn laŭ la rekomendo de la Unikoda normo, do malkonvene por Esperanto. El la vortoj ‹kat&#8217;› kaj ‹rat’› (kun resp. la apostrofoj Askia kaj citila) ili apartigas nur po 3 literojn, kio kaŭzas misavertojn. Aliflanke, ‹kato&#8217;› kaj ‹rato’› estas silente akceptataj. Tamen kun la <i>litera apostrofo</i> ĉiuj 4 vortoj estas traktataj ĝuste (ĉar la aplikaĵa interfaco traktas la literan apostrofon estkiel literon, do vorteron, laŭ ĝia klaso Unikoda).</p>
<p><b>Due</b>, dankʼ al sia hungara deveno Hunspelo ebligas tre koncize kaj trafe priskribi la gramatikon de la Esperanta vortfarado. Ispelo ne estas tiom saĝa, kaj mi devis registri la oftajn kunmetaĵojn kiel apartajn vortojn. Sed jen tajpante ĉi tiun artikolon mi mistajpis: «vortolumoj» anstataŭ «vortolimoj» — ja klavoj <code>U</code> kaj <code>I</code> najbaras sur mia QWERTY-klavaro (pli ĝuste, sur mia ŜŬERTĜ-klavaro). Ispelo detektis la eraron; Hunspelo akceptis la vorton, ja ĝi estas same regula, kiel la angla <i>word lights</i> (kiun la anglaj literumiloj volonte akceptas). Mi koncedas, ke mia Ispela eo-vortaro prezentas precipe mian idiolekton; sed ankaŭ aliaj uzantoj povus kompletigi ĝin en sia komputilo, kaj ĝi estos pli diligenta ol Hunspelo kaj ankoraŭ pli ol averaĝa vortaro por la angla lingvo.</p>
<p><b>Trie</b>, Hunspelo entenas tre riĉan kolekton da lingvopriskribaj rimedoj, ekz‑e tre utilas la markoj <code>NOSUGGEST</code> kaj <code>SUBSTANDARD</code>, kiuj ebligas silente akcepti, sed ne proponi inter la korektoj, vortojn obscenajn aŭ malbonstilajn. En Ispelo kaj Aspelo eblas nur forigi aŭ inkludi tiajn vortojn en la vortaron dum ĝia instalo.</p>
</div>
</div>
<div id="outline-container-org1156073" class="outline-3">
<h3 id="org1156073"><span class="section-number-3">4.4.</span> Vim</h3>
<div id="text-4-4" class="outline-text-3">
<p>La grava Uniksa tekstoredaktilo <a href="https://eo.wikipedia.org/wiki/Vim_(programo)">Vimo</a> jam havas interfacan kromaĵon <code>vimspell</code> por interagi kun Ispelo kaj Aspelo; tamen la novaj versioj de Vimo rekomendas uzi enkonstruitan literumilon, kiu multrilate similas Hunspelon.<br />
Vima literumilo ne transkodas datumojn; se vi bezonas plurajn kodojn, necesas instali vortarojn por ciu el ili. Ekz‑e por la angla lingvo, disponebla elskatole, venas dosieroj por 3 kodoprezentoj (Askio, Latina-1ª kaj UTF-8):</p>
<pre>$ cd /usr/share/vim/vim82/spell
$ ls -lh | awk '/en\./ {print $9 "\t" $5;}'
en.ascii.spl    605K
en.ascii.sug    584K
en.latin1.spl   607K
en.latin1.sug   584K
en.utf-8.spl    608K
en.utf-8.sug    584K
</pre>
<p>Simile, se oni volas labori kun du aŭ tri prezentoj de apostrofoj, necesas instali tiom da vortaroj — aŭ modifi la vortosintakson tiel, ke la generita vortaro entenu ĉiujn akcepteblajn vortformojn; t.e. ke kun <code>kato</code> ĝi entenu ne nur ankaŭ <code>kat'</code>, sed ankaŭ <code>katʼ</code> kaj <code>kat’</code>. Mi realigis tion; tio ŝveligis la vortaron je 14%; sed pli malbone, tio ankaŭ poluis la sugestajn korektolistojn, ĉar la esence unu apostrofita formo ĉiam aperas triope <img src="https://s.w.org/images/core/emoji/14.0.0/72x72/2639.png" alt="☹" class="wp-smiley" style="height: 1em; max-height: 1em;" /> Kompromise, mi lasis en la defaŭlta varianto nur 2 formojn (la Askian kaj la citilan), kun la eblo generi ĉiujn tri, aŭ nur unu, aŭ alikonsistan duopan formon.<br />
Vima literumilo nek postulas nek ebligas priskribi apostrofon kiel vortliman vorteron; sed se la vortosintakso difinas la derivon <code>kato</code> → <code>kat'</code> (aŭ → <code>katʼ</code> ktp), tiam la literumilo provos kompletigi la trunkitan vortobazon per disponebla apostrofo; tamen se la legita signoĉeno jam estas kompleta vorto, la literumilo akceptos ĝin sen plua ekzameno. Tiel la unuoblaj anglaj citiloj (por Esperanto neaktualaj) ne kaŭzos misavertojn; sed anstataŭe (kaj por Esperanto pli grave) la literumado ignoras troajn apostrofojn neliterajn (la Askian kaj la citilan). Ekz‑e ĉe la apostrofo Askia en la <a href="https://upload.wikimedia.org/wikipedia/commons/thumb/2/2d/Grabowski_-_El_Parnaso_de_Popoloj%2C_1913.pdf/page31-2568px-Grabowski_-_El_Parnaso_de_Popoloj%2C_1913.pdf.jpg">verso</a>:</p>
<blockquote><p>„Ne provu la pason!“ avertis hom&#8217; griza&#8217;</p></blockquote>
<p>‹hom&#8217;› estas akceptata kun la sekva apostrofo, ĉar ĝi estas bezonata; kaj ‹griza›&#8217; estas akceptata senapostrofe, ĉar la antaŭapostrofa parto jam sufiĉas (kiel en la angla <code>ladies'</code> ĉi-supre). Male, se en la teksto la apostrofoj estas literaj (U+02BC), tiam por la literumilo la vorto <code>grizaʼ</code> estas samstruktura (kaj egale erara) kiel <code>grizao</code><sup><a id="fnr.15" class="footref" role="doc-backlink" href="#fn.15">15</a></sup>.</p>
</div>
</div>
</div>
<div id="outline-container-orgf03edf7" class="outline-2">
<h2 id="orgf03edf7"><span class="section-number-2">5.</span> Konkludo</h2>
<div id="text-5" class="outline-text-2">
<p>Sen trudi miajn preferojn al iu ajn, mi jene konkludas pri la racia prezento de tekstoj Esperantaj:</p>
<ul class="org-ul">
<li>Manskribe mi uzas la germanajn citilojn 99–66 kaj la kurban apostrofon komoforman: <i>„manskribʼ“</i>.</li>
<li>Tajpile mi uzas la rektajn citilojn kaj la rektan apostrofon:<code> "tajpaĵ'"</code>.</li>
<li>Retpoŝte mi uzas la angulajn citilojn (la plej klarajn) kaj la rektan apostrofon (komprenatan de la literumilo): «retpoŝt&#8217;».</li>
<li>Tipografie mi uzas la angulajn citilojn<sup><a id="EGEr" class="footref" role="doc-backlink" href="#EGE">14</a></sup> kaj la kurban apostrofon literan (U+02BC): «tipografiʼ», se mi certas ke ĝi disponeblas en la uzota tiparo.</li>
<li>Okaze de ingitaj citaĵoj mi uzas la angulajn citilojn ekstere kaj la kurbajn interne: «Li diris: „Mi venos!“».</li>
<li>Estkiel «malpezajn» citilojn mi uzas la unuoblajn citilojn angulajn (la apostrofo rekta ‹&#8217;›, la artikolo ‹lʼ›, la subsigno ‹¸›).</li>
</ul>
<p>Koncerne la literumilojn, la kombino Ispelo + Emakso estas por mi la plej oportuna. Ĝi estas la plej diversflanka kaj ebligas egale facile redakti kaj tekstojn tajpecajn (ekz‑e retpoŝtajn), kaj la tipografiajn.</p>
</div>
</div>
<div id="footnotes">
<h2 class="footnotes">Notoj:</h2>
<div id="text-footnotes">
<div class="footdef"><sup><a id="fn.1" class="footnum" role="doc-backlink" href="#fnr.1">1</a></sup><span lang="fr"> Pythoud, Christophe. Français-GUTenberg : un nouveau dictionnaire français pour ISPELL. Problèmes résolus et intégration de contributions extérieures. <a href="http://www.numdam.org/item/CG_1998___28-29_252_0.pdf">Cahiers GUTenberg, № 28-29 (1998), pp. 252–275</a>.</span></div>
<div class="footdef"><sup><a id="fn.2" class="footnum" role="doc-backlink" href="#fnr.2">2</a></sup> Peeraerts, Paul. <a href="http://www.ipernity.com/blog/paul_peeraerts/4617856">Pri „esperantlingvaj” kaj aliaj citiloj</a>. Ipernity, 2016-06-05.</div>
<div class="footdef"><sup><a id="fn.3" class="footnum" role="doc-backlink" href="#fnr.3">3</a></sup> “Single guillemets may be used for quotes inside quotes.” Unicode® Standard 15.1.0 (2023 Sept. 12). <a href="https://www.unicode.org/versions/Unicode15.0.0/ch06.pdf">Chapter 6</a>, p. 272.</div>
<div class="footdef"><sup><a id="fn.4" class="footnum" role="doc-backlink" href="#fnr.4">4</a></sup> Wennergren, Bertilo. <a href="http://interlingvistiko.net/wp-content/uploads/2021/05/2-Wennergren.-Bazformoj-de-radikoj-en-vortaroj.pdf">Bazformoj de radikoj en vortaroj</a>. Esperantologio / Esperanto Studies, <b>4</b> (2009), p. 17.</div>
<div class="footdef"><sup><a id="fn.5" class="footnum" role="doc-backlink" href="#fnr.5">5</a></sup> Turgenev I.S., tradukis Kabe. <a href="https://books.google.ru/books?id=sJstAQAAMAAJ">Patroj kaj filoj</a>. Librejo «Esperanto», Moskvo, 1909. Ĉap. 17ª, p. 77.</div>
<div class="footdef"><sup><a id="fn.6" class="footnum" role="doc-backlink" href="#fnr.6">6</a></sup> Johán Valano: <a href="https://legacy.esperanto.org.uk/eldonoj/piron/tekstoj/Tien.html">Tien</a>. Vieno: IEM, 1997.</div>
<div class="footdef"><sup><a id="fn.7" class="footnum" role="doc-backlink" href="#fnr.7">7</a></sup> Dickens, Charles trad. Zamenhof, L. La batalo de lʼ vivo. «La Esperantisto», vol. 2 (1891, feb.–jul. kaj sep.–nov.).</div>
<div class="footdef"><sup><a id="fn.8" class="footnum" role="doc-backlink" href="#fnr.8">8</a></sup> I. Turgenjev, tradukis Kabe. Patroj kaj filoj. Inko Tyresö, 2001.</div>
<div class="footdef"><sup><a id="fn.9" class="footnum" role="doc-backlink" href="#fnr.9">9</a></sup> Unicode® Standard 15.1.0 (2023 Sept. 12). <a href="https://www.unicode.org/versions/Unicode15.0.0/ch06.pdf">Chapter 6</a>.</div>
<div class="footdef"><sup><a id="fn.10" class="footnum" role="doc-backlink" href="#fnr.10">10</a></sup> Unicode Data <a href="https://www.unicode.org/Public/UCD/latest/ucd/UnicodeData.txt">UDC.txt</a>.</div>
<div class="footdef"><sup><a id="fn.11" class="footnum" role="doc-backlink" href="#fnr.11">11</a></sup> Pri ĝia nevalido eĉ por la angla lingvo vd la blogaĵon “<a href="https://tedclancy.wordpress.com/2015/06/03/which-unicode-character-should-represent-the-english-apostrophe-and-why-the-unicode-committee-is-very-wrong">Which Unicode character should represent the English apostrophe? (And why the Unicode committee is very wrong)</a>” kaj la postan diskuton tie.</div>
<div class="footdef"><sup><a id="fn.12" class="footnum" role="doc-backlink" href="#fnr.12">12</a></sup> Similcele ISO rekomendas 2 <a href="https://en.wikipedia.org/wiki/Unicode#Standardized_subsets">Multlingvajn Eŭropajn Subarojn </a>(MES) de Unikodo: <a href="https://www.cl.cam.ac.uk/~mgk25/ucs/mes-1-rationale.html">MES-1</a> (por la latinaflabetaj skribsistemoj, 335 signoj) kaj MES-2 (por la alfabetoj latinaj, greka, cirilaj, 1062 signoj). Ambaŭ entenas kaj la literan apostrofon U+02BC, kaj la citilon U+2019. (WGL4 situas meze: 657 signoj, kvankam ne ĉiujn signifojn de MES-1 ĝi disponigas.)</div>
<div class="footdef"><sup><a id="fn.13" class="footnum" role="doc-backlink" href="#fnr.13">13</a></sup> Ekzamenante la tiparojn mi rimarkis, ke la kutima testfrazo pri la signoj speciale Esperantaj estas nekompleta, kaj mi jene ĝin ŝanĝis: <code>Eĥoŝanĝʼ ĉiuĵaŭde</code> (por testi ankaŭ la literan apostrofon).</div>
<div class="footdef"><sup><a id="EGE" class="footnum" role="doc-backlink" href="#EGEr">14</a></sup> La saman rekomendon pro la samaj motivoj donas <span lang="en">Edmund Grimley Evans</span> en sia artikolo «Niaj citiloj» (<i>La Brita Esperantisto,</i> № 990, Printempo 2021).</div>
<div class="footdef"><sup><a id="fn.15" class="footnum" role="doc-backlink" href="#fnr.15">15</a></sup> La ekzemplo estas reala preseraro el «<a href="https://eo.wikisource.org/wiki/El_Parnaso_de_Popoloj/Excelsior">Excelsior</a>» de Longfellow/Grabowski.</div>
</div>
</div>
</div>
]]></content:encoded>
					
		
		
			</item>
		<item>
		<title>Seksneŭtralaj parencovortoj – rezultoj de opinisondo</title>
		<link>https://lingvakritiko.com/2021/01/06/seksneutralaj-parencovortoj-rezultoj-de-opinisondo/</link>
		
		<dc:creator><![CDATA[Markos Kramer]]></dc:creator>
		<pubDate>Wed, 06 Jan 2021 18:28:02 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=894</guid>

					<description><![CDATA[Enkonduko Tradicie en Esperanto parencovortoj kiel patro, patrino, avo, avino, nepo, nepino, fianĉo, fianĉino ktp indikas la sekson de la priparolata persono. Por tiaj parencorilatoj ne ekzistas tradiciaj esprimoj, kiuj estas seksneŭtralaj, do kiuj ne indikas la sekson de la priparolata persono. Notu, ke la formoj kun ge-, ekzemple gepatroj, geavoj, genepoj kaj gefianĉoj, estas [&#8230;]]]></description>
										<content:encoded><![CDATA[
<h2 class="wp-block-heading">Enkonduko</h2>



<p>Tradicie en Esperanto parencovortoj kiel <em>patro</em>, <em>patrino</em>, <em>avo</em>, <em>avino</em>, <em>nepo</em>, <em>nepino</em>, <em>fianĉo</em>, <em>fianĉino</em> ktp indikas la sekson de la priparolata persono. Por tiaj parencorilatoj ne ekzistas tradiciaj esprimoj, kiuj estas seksneŭtralaj, do kiuj ne indikas la sekson de la priparolata persono. Notu, ke la formoj kun <em>ge-</em>, ekzemple <em>gepatroj</em>, <em>geavoj</em>, <em>genepoj</em> kaj <em>gefianĉoj</em>, estas tradicie uzataj nur por grupo de miksita aŭ nekonata seksa konsisto, do nek por unuopa persono nek por grupo de konata unuseksa konsisto.</p>



<p>Dum la pasintaj jaroj kreskis la kvanto de publikaj opiniesprimoj de esperantistoj, kiuj sentas bezonon por seksneŭtralaj parenco-esprimoj, interalie ĉar sekso en la nuntempa socio estas malpli grava kategorio ol antaŭe kaj sekve pli ofte nemenciinda, kaj krome ĉar la tradiciaj seks-indikaj esprimoj ne estas aplikeblaj al neduumaj personoj. Aperis diversaj proponoj por specifaj esprimoj por esprimi parenco-rilatojn en seksneŭtrala maniero. Lige al tio ankaŭ vigliĝis la esperantologia diskuto pri tio, kiuj el tiuj proponoj estas preferindaj aŭ almenaŭ akcepteblaj laŭ esperantologiaj kriterioj kiel komunika klareco kaj konformeco kun la Fundamento, kun la jama lingvouzo kaj kun la ĝenerala lingva sistemo.</p>



<p>Entute ekzistas dek proponoj por tio, kiel oni povus en sistemeca maniero enkonduki seksneŭtralajn parencovortojn en Esperanton. Por pli bone kompreni, kiom popularaj estas ĉi tiuj diversaj proponoj, mi okazigis opinisondon pri ili. En ĉi tiu artikolo mi prezentas la rezultojn de ĉi tiu opinisondo.</p>



<p><span id="more-894"></span></p>



<h1 class="wp-block-heading" id="la-dek-proponoj">La dek proponoj</h1>



<p>En Oktobro 2020 aperis la artikolo <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a>, en kiu mi kune kun la du kun-aŭtoroj Luko Cerante kaj Robin van der Vliet prezentis dek al ni konatajn proponoj por sekse neŭtralaj parencovortoj en Esperanto kaj listigis avantaĝojn kaj malavantaĝojn de ĉiuj proponoj. La samaj dek sistemoj estis pritaksataj de la partoprenantoj de la opinisondo. En la opinisondo la sistemoj ne ricevis iujn ajn nomojn, ĉar la nomado mem estas foje kontestata kaj povus influi la juĝojn pri la sistemoj. Tamen por konvene priskribi la sistemojn en ĉi tiu artikolo, mi ja devas uzi iujn nomojn por ili. Mi ĉi-sube prezentas ilin plejparte kun la samaj nomoj kiel en la antaŭa artikolo, krom ke mi nun preferas la esprimojn <em>neŭtraligo-sistemo</em> kaj <em>pruntvorto-sistemo</em> anstataŭ la antaŭe uzitajn nomojn <em>signifoŝanĝismo</em> kaj <em>parentismo</em>. </p>



<p>Escepte de la aldonitaj nomoj por la sistemoj, la jenaj klarigoj de la dek sistemoj estas la samaj klarigoj, kiuj ankaŭ estis uzataj en la opinisondo:</p>



<ul><li><strong>Neŭtraligo-sistemo</strong>: Uzado de la tradiciaj sen-afiksaj formoj kiel &#8220;patro&#8221;, &#8220;avo&#8221;, &#8220;nepo&#8221; kaj &#8220;fianĉo&#8221; kun seks-neŭtrala interpreto</li><li><strong>Pruntvorto-sistemo</strong>: Uzado de novaj seksneŭtralaj parencrilataj radikoj bazitaj je seksneŭtrale aŭ ambaŭsekse uzeblaj radikoj el aliaj lingvoj, ekzemple &#8220;parento&#8221; por &#8220;patr(in)o&#8221;, &#8220;avuo&#8221; por &#8220;av(in)o&#8221;, &#8220;nepoto&#8221; por &#8220;nep(in)o&#8221; kaj &#8220;fianceo&#8221; por &#8220;fianc(in)o&#8221;</li><li><strong>J-sistemo</strong>: Uzado de novaj seksneŭtralaj parencrilataj radikoj formitaj per modifado de la tradiciaj virseksaj radikoj per aldono de &#8220;j&#8221; post la unua vokalo (kaj eventuala ŝanĝo de tiu vokalo de &#8220;i&#8221; al &#8220;e&#8221;), ekzemple &#8220;pajtro&#8221; por &#8220;patr(in)o&#8221;, &#8220;ajvo&#8221; por &#8220;av(in)o&#8221;, &#8220;nejpo&#8221; por &#8220;nep(in)o&#8221; kaj &#8220;fejanĉo&#8221; por &#8220;fianĉ(in)o&#8221;</li><li><strong>Kunmetosistemo</strong>:  Uzado de sekse neŭtralaj parencovortoj kreitaj per kunmetado de malmultaj afiksecaj elementoj por la plej bazaj parencorilatoj, ekzemple &#8220;abo&#8221; por &#8220;patr(in)o&#8221;, &#8220;ababo&#8221; por &#8220;av(in)o&#8221; kaj &#8220;idido&#8221; por &#8220;nep(in)o&#8221;</li><li><strong>Ge-sistemo</strong>: Uzado de la prefikso &#8220;ge-&#8221; por krei seksneŭtralajn parencovortojn surbaze de virseksaj radikoj, ekzemple &#8220;gepatro&#8221; por &#8220;patr(in)o&#8221;, &#8220;geavo&#8221; por &#8220;av(in)o&#8221;, &#8220;genepo&#8221; por &#8220;nep(in)o&#8221; kaj &#8220;gefianĉo&#8221; por &#8220;fianĉ(in)o&#8221;</li><li><strong>Ri-sistemo</strong>: Prefikseca uzado de &#8220;ri-&#8221; por krei seksneŭtralajn parencovortojn surbaze de virseksaj radikoj, ekzemple &#8220;ripatro&#8221; por &#8220;patr(in)o&#8221;, &#8220;riavo&#8221; por &#8220;av(in)o&#8221;, &#8220;rinepo&#8221; por &#8220;nep(in)o&#8221; kaj &#8220;rifianĉo&#8221; por &#8220;fianĉ(in)o&#8221;</li><li><strong>Ul-sistemo</strong>: Uzado de la sufikso &#8220;-ul-&#8221; por krei seksneŭtralajn parencovortojn surbaze de virseksaj radikoj, ekzemple &#8220;patrulo&#8221; por &#8220;patr(in)o&#8221;, &#8220;avulo&#8221; por &#8220;av(in)o&#8221;, &#8220;nepulo&#8221; por &#8220;nep(in)o&#8221; kaj &#8220;fianĉulo&#8221; por &#8220;fianĉ(in)o&#8221;</li><li><strong>Um-sistemo</strong>: Uzado de la sufikso &#8220;-um-&#8221; por krei seksneŭtralajn parencovortojn surbaze de virseksaj radikoj, ekzemple &#8220;patrumo&#8221; por &#8220;patr(in)o&#8221;, &#8220;avumo&#8221; por &#8220;av(in)o&#8221;, &#8220;nepumo&#8221; por &#8220;nep(in)o&#8221; kaj &#8220;fianĉumo&#8221; por &#8220;fianĉ(in)o&#8221;</li><li><strong>Go-sistemo</strong>: Uzado de la prefikso &#8220;go-&#8221; por krei seksneŭtralajn parencovortojn surbaze de virseksaj radikoj, ekzemple &#8220;gopatro&#8221; por &#8220;patr(in)o&#8221;, &#8220;goavo&#8221; por &#8220;av(in)o&#8221;, &#8220;gonepo&#8221; por &#8220;nep(in)o&#8221; kaj &#8220;gofianĉo&#8221; por &#8220;fianĉ(in)o&#8221;</li><li><strong>E-sistemo</strong>: Uzado de la sufikso &#8220;-e-&#8221; por krei seksneŭtralajn parencovortojn surbaze de virseksaj radikoj, ekzemple &#8220;patreo&#8221; por &#8220;patr(in)o&#8221;, &#8220;aveo&#8221; por &#8220;av(in)o&#8221;, &#8220;nepeo&#8221; por &#8220;nep(in)o&#8221; kaj &#8220;fianĉeo&#8221; por &#8220;fianĉ(in)o&#8221;</li></ul>



<h2 class="wp-block-heading">La opinisondo</h2>



<p>La opinisondo enhavis plurajn demandojn:</p>



<ul><li>Demando pri tio, kiugrade la partoprenanto sentas bezonon je seksneŭtralaj parencovortoj</li><li>Demando pri tio, kiun sistemon la partoprenanto plej preferas</li><li>Taksado de ĉiu el la dek proponoj sur kvin-punkta skalo (de <em>tre bona</em> ĝis <em>tre malbona</em>)</li><li>Taksado de la ideo kombini plurajn sistemojn</li><li>Demando pri tio, kiugrade la partoprenanto sentas bezonon je seksneŭtralaj nobeltitoloj</li><li>Demando pri tio, ĉu estas kialo por preferi alian solvon por nobeltitoloj ol por parencovortoj</li><li>Demandoj pri tio, kiujn el la dek proponoj la partoprenanto jam antaŭe konis, kaj ĉu ri legis la artikolon <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a>.</li><li>Demandoj pri la aĝo kaj loĝlando de la partoprenanto kaj pri tio, ĉu la partoprenanto membras en la Akademio de Esperanto</li><li>Eblo de komentado pri la opinisondo</li></ul>



<p>Entute la opinisondon partoprenis 133 homoj el almenaŭ 33 landoj, interalie 19 membroj de la Akademio de Esperanto. </p>



<p>Malsame ol ĉe la <em><a href="https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/">enketo pri la efektiva uzado de seksneŭtralaj pronomoj</a></em>, mi ĉe ĉi tiu opinisondo pri seksneŭtralaj parencovortoj ne penis havi kiel eble plej reprezentan samplon de partoprenantoj, ĉar la ideo malantaŭ ĉi tiu opinisondo ne estis fari enketon iel reprezentan por la esperantistaro kiel tuto, sed ĉefe enketi pri la opinioj de tiuj, kiuj plej forte sentas bezonon je seksneŭtralaj parencovortoj, kaj krome inter membroj de la Akademio de Esperanto. La ideo estas, ke por tiuj, kiuj jam nun volas uzi seksneŭtralajn parencovortojn, estas utile scii, kiuj el la dek proponoj havas ŝancon disvastiĝi kaj enradikiĝi en la lingvo. Por tio en la frua fazo necesas ĉefe la subteno fare de tiuj, kiuj sentas fortan bezonon je seksneŭtralaj parencovortoj, dum por la longdaŭra sukceso krome utilas elekti ion, kio ne vekos grandan kontraŭstaron inter Akademianoj kaj eble iam – post la enradikiĝo en la efektiva lingvouzo – eĉ povus ricevi Akademian aprobon.</p>



<p>Konforme kun ĉi tiuj ideoj, mi diskonigis la opinisondon en pluraj retaj forumoj, en kiuj mi en la pasinteco jam rimarkis relative altan nivelon de intereso pri ĉi tiu temo. Aldone mi informis preskaŭ ĉiujn membrojn de la Akademio de Esperanto pri la opinisondo (ne ĉiujn, ĉar post la diskonigo de la artikolo <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a> kvar Akademianoj komunikis, ke ili ne volas ricevi informojn pri la planata opinisondo). Tamen iu plusendis unu el miaj diskonigoj de la opinisondo al la tre granda fejsbuka grupo <em>Esperanto</em>, kio supozeble kontribuis unuflanke al pli granda kvanto de partoprenantoj, kaj aliflanke al pli alta proporcio de partoprenantoj, kiuj tute ne aŭ nur iomete sentas bezonon je seksneŭtralaj parencovortoj.</p>



<p>El la 133 partoprenantoj, 44 (33%) havas malpli ol 30 jarojn, 53 (40%) havas inter 30 kaj 49 jarojn, kaj 34 (26%) havas almenaŭ 50 jarojn. Du partoprenantoj ne indikis sian aĝon. La konsisto laŭ geografiaj-kulturaj mondpartoj estas jena: 70 partoprenantoj (53%) venas de Eŭropo sen anglalingvaj landoj kaj sen eks-sovetuniaj landoj, 33 partoprenantoj (25%) venas de anglalingvaj landoj, 16 (12%) de Latinameriko, 5 (4%) de Rusujo kaj 4 (3%) de kvar malsamaj aziaj landoj (Ĉinujo, Barato, Filipinoj kaj Israelo). La kvin landoj kun la plej multaj partoprenantoj estis Usono (16 partoprenantoj), Francujo (12), Germanujo (12), Brazilo (9) kaj Britujo (9). </p>



<h2 class="wp-block-heading">Rezultoj de la opinisondo</h2>



<p>Laŭ diversaj mezuroj la tri plej subtenataj proponoj en ĉi tiu opinisondo estas la ge-sistemo, la pruntvorto-sistemo kaj la neŭtraligo-sistemo. En ĉi tiu sekcio mi klarigas plurajn detalojn pri la diversaj mezuroj, kiujn mi aplikis.</p>



<p>Kiel montrite en la jena grafikaĵo, 38% de la partoprenantoj indikis, ke ili forte sentas bezonon por seksneŭtralaj parencovortoj, 30% indikis, ke ili iomete sentas bezonon por seksneŭtralaj parencovortoj, kaj 32% indikis, ke ili tute ne sentas bezonon por seksneŭtralaj parencovortoj. </p>



<figure class="wp-block-image size-large"><img fetchpriority="high" decoding="async" width="605" height="340" src="https://lingvakritiko.com/wp-content/uploads/2021/01/bezono-1.png" alt="" class="wp-image-899" srcset="https://lingvakritiko.com/wp-content/uploads/2021/01/bezono-1.png 605w, https://lingvakritiko.com/wp-content/uploads/2021/01/bezono-1-300x169.png 300w" sizes="(max-width: 605px) 100vw, 605px" /></figure>



<p>Kompare kun tio, ĉe nobeltitoloj estis malpli granda bezono je seksneŭtralaj esprimoj: 14% sentas fortan bezonon, 33% iometan bezonon kaj 53% nenian bezonon.</p>



<figure class="wp-block-image size-large"><img decoding="async" width="605" height="340" src="https://lingvakritiko.com/wp-content/uploads/2021/01/nobeltitol-bezono.png" alt="" class="wp-image-900" srcset="https://lingvakritiko.com/wp-content/uploads/2021/01/nobeltitol-bezono.png 605w, https://lingvakritiko.com/wp-content/uploads/2021/01/nobeltitol-bezono-300x169.png 300w" sizes="(max-width: 605px) 100vw, 605px" /></figure>



<p>Malgraŭ ĉi tiuj diferencoj en la sentata bezono de seksneŭtralaj esprimoj, nur 11% opinias, ke estas kialo por preferi alian solvon por nobeltitoloj ol por parencovortoj. Inter la indikitaj kialoj por tio plej ofte estis menciite, ke nobeltitoloj rilatas al antaŭa malegaleca tempo kaj sekve ne vere gravas por la moderna strebado al seksegaleco.</p>



<p>Ĉiu partoprenanto taksis ĉiun el la dek sistemoj sur kvin-punkta skalo, per unu el la taksoj <em>Tre bona</em>, <em>Bona</em>, <em>Akceptebla</em>, <em>Malbona</em> aŭ <em>Tre malbona</em>. Se oni atribuas al ĉi tiuj kvin taksoj la valorojn 4, 3, 2, 1 kaj 0 respektive, oni povas kalkuli la averaĝan takson, kiun ĉiu el la dek sistemoj ricevis. La plej altan averaĝon inter ĉiuj 133 partoprenantoj atingis la ge-sistemo, nome 2,23. La due kaj trie plej altajn averaĝojn atingis la neŭtraligo-sistemo (1,95) kaj la pruntvorto-sistemo (1,54). Se oni atentas nur la taksojn de tiuj 50 partoprenantoj, kiuj forte sentas bezonon por seksneŭtralaj parencovortoj, denove ĉi tiuj tri sistemoj estas la tri plej sukcesaj, sed en alia ordo: Inter ĉi tiuj partoprenantoj plej bone sukcesas la pruntvorto-sistemo kun averaĝo de 2,18, sekvata de la ge-sistemo (2,06) kaj la neŭtraligo-sistemo (1,86). Ankaŭ inter la 19 partoprenantoj membrantaj en la Akademio la samaj tri sistemoj estas plej alte taksataj, sed denove en alia ordo: Inter la Akademianoj la averaĝa takso por la ge-sistemo estas 2,00, por la pruntvorto-sistemo 1,56, kaj por la neŭtraligo-sistemo 1,11.</p>



<p>La jena grafikaĵo montras la averaĝajn taksojn de ĉiu el la dek sistemoj surbaze de ĉi tiuj tri grupoj de partoprenantoj. </p>



<figure class="wp-block-image size-large"><img decoding="async" width="605" height="340" src="https://lingvakritiko.com/wp-content/uploads/2021/01/averaghaj_taksoj.png" alt="" class="wp-image-902" srcset="https://lingvakritiko.com/wp-content/uploads/2021/01/averaghaj_taksoj.png 605w, https://lingvakritiko.com/wp-content/uploads/2021/01/averaghaj_taksoj-300x169.png 300w" sizes="(max-width: 605px) 100vw, 605px" /></figure>



<p>Aldone al la dek sistemoj, en ĉi tiu grafikaĵo ankaŭ aperas &#8220;kombinado&#8221;, do la ideo, ke oni kombinu plurajn sistemojn, ĉar ankaŭ ĉi tiun ideon la partoprenantoj taksis laŭ la sama kvin-punkta skalo. Kiel oni povas vidi, la ideo de tia kombinado tamen ne ricevis favoran taksadon, kun averaĝo de 0,97, 1,18 kaj 1,28 en la tri grupoj (la valoro 1 reprezentas la takson <em>Malbona</em>). </p>



<p>Dum la tri jam menciitaj sistemoj en ĉiuj tri grupoj de partoprenantoj konsistigis la tri plej alte taksatajn sistemojn, eĉ se en malsama ordo, la kvara pozicio dependas de la konsiderata grupo. Se oni konsideras la taksojn de ĉiuj partoprenantoj, en la kvara loko estas la ul-sistemo, sed ĝi estas nur en la sesa loko inter la partoprenantoj kun forta bezono je seksneŭtralaj parencovortoj, kaj en la sepa loko inter Akademianoj. Laŭ la taksoj de la partoprenantoj kun forta bezono je seksneŭtralaj parencovortoj, en la kvara loko estas la J-sistemo, sed ĝi estas nur en la sesa loko inter ĉiuj partoprenantoj kaj en la kvina loko inter Akademianoj. Laŭ la taksoj de la Akademianoj la kvaran lokon okupas la e-sistemo, sed inter ĉiuj partoprenantoj ĝi estas nur en la sepa loko, kaj same inter partoprenantoj kun forta bezono je seksneŭtralaj parencovortoj.</p>



<p>Por kelkaj legantoj verŝajne estas interese vidi ne nur la averaĝajn taksojn, sed ankaŭ vidi la distribuon de la kvin takso-ŝtupoj. La ĉi-subaj grafikaĵoj montras ĉi tiun informon por la kvar sistemoj, kiuj estis plej bone taksitaj de la partoprenantoj kun forta bezono je seksneŭtralaj parencovortoj.</p>



<figure class="wp-block-image size-large"><img loading="lazy" decoding="async" width="827" height="1024" src="https://lingvakritiko.com/wp-content/uploads/2021/01/taksoj_kune_1-1-827x1024.png" alt="" class="wp-image-924" srcset="https://lingvakritiko.com/wp-content/uploads/2021/01/taksoj_kune_1-1-827x1024.png 827w, https://lingvakritiko.com/wp-content/uploads/2021/01/taksoj_kune_1-1-242x300.png 242w, https://lingvakritiko.com/wp-content/uploads/2021/01/taksoj_kune_1-1-768x951.png 768w, https://lingvakritiko.com/wp-content/uploads/2021/01/taksoj_kune_1-1.png 900w" sizes="(max-width: 827px) 100vw, 827px" /></figure>



<figure class="wp-block-image size-large"><img loading="lazy" decoding="async" width="830" height="1024" src="https://lingvakritiko.com/wp-content/uploads/2021/01/taksoj_kune_2-830x1024.png" alt="" class="wp-image-926" srcset="https://lingvakritiko.com/wp-content/uploads/2021/01/taksoj_kune_2-830x1024.png 830w, https://lingvakritiko.com/wp-content/uploads/2021/01/taksoj_kune_2-243x300.png 243w, https://lingvakritiko.com/wp-content/uploads/2021/01/taksoj_kune_2-768x947.png 768w, https://lingvakritiko.com/wp-content/uploads/2021/01/taksoj_kune_2.png 900w" sizes="(max-width: 830px) 100vw, 830px" /></figure>



<p>Post la komenca demando pri tio, kiugrade la partoprenanto sentas bezonon por seksneŭtralaj parencovortoj, tiuj, kiuj respondis, ke ili sentas iometan aŭ fortan bezonon, estis petataj indiki sian plej preferatan sistemon. Aliflanke tiuj, kiuj indikis, ke ili tute ne sentas bezonon por seksneŭtralaj parencovortoj, ne vidis ĉi tiun demandon, sed rekte iris al la taksado de la unuopaj sistemoj. </p>



<p>La respondoj al ĉi tiu demando pri la preferata sistemo donas similan bildon kiel la jam prezentitaj rezultoj el la taksado-demandoj. Kiel montras la ĉi-suba grafikaĵo, 34% de la partoprenantoj kun forta aŭ iometa bezono je seksneŭtralaj parencovortoj plej preferas la ge-sistemon, 27% de ili plej preferas la neŭtraligo-sistemon kaj 20% plej preferas la pruntvorto-sistemon, dum ĉiuj aliaj sistemoj estas plej preferataj de malpli ol 6% de ĉi tiuj partoprenantoj. (En la grafikaĵo aperas <em>-ip-</em>, ĉar unu partoprenanto indikis, ke ri plej preferas la uzadon de la sufikso <em>-ip-</em> por seksneŭtralaj parencovortoj. Fakte la sufikso <em>-ip-</em> estis enkontukita kiel eksplicita markilo de neduumeco kaj ne estis intencita kiel seksneŭtraliga sufikso. Verŝajne tiu partoprenanto ne bone komprenis la distingon inter eksplicite neduuma esprimo (uzebla nur por neduumuloj) kaj seksneŭtrala esprimo (uzeblaj por ĉiu ajn homo sendepende de la sekso).)</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/plej_preferata.png" alt="" class="wp-image-927" srcset="https://lingvakritiko.com/wp-content/uploads/2021/01/plej_preferata.png 605w, https://lingvakritiko.com/wp-content/uploads/2021/01/plej_preferata-300x169.png 300w" sizes="(max-width: 605px) 100vw, 605px" /></figure>



<p>La sekva grafikaĵo montras la rezultojn al la demando pri la plej preferata sistemo limigitajn al tiuj partoprenantoj, kiuj sentas fortan bezonon por seksneŭtralaj parencovortoj. En ĉi tiu grupo la ge-sistemo, la neŭtraligo-sistemo kaj la pruntvorto-sistemo estas laŭ ĉi tiu mezuro precize same popularaj, ĉar ĉiun el ili 26% de la partoprenantoj de ĉi tiu grupo konsideras plej preferata. Neniu alia sistemo estas konsiderata plej preferata de pli ol 6% de la partoprenantoj de ĉi tiu grupo.</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/plej_preferata_fortbezonaj.png" alt="" class="wp-image-928" srcset="https://lingvakritiko.com/wp-content/uploads/2021/01/plej_preferata_fortbezonaj.png 605w, https://lingvakritiko.com/wp-content/uploads/2021/01/plej_preferata_fortbezonaj-300x169.png 300w" sizes="(max-width: 605px) 100vw, 605px" /></figure>



<p>Kiel jam menciite supre, la partoprenantoj ankaŭ taksis la ideon kombini plurajn sistemojn. Entute nur 21% de ĉiuj partoprenantoj taksis ĉi tiun ideon <em>Akceptebla</em>, <em>Bona</em> aŭ <em>Tre bona</em>, do 79% taksis ĝin <em>Malbona</em> aŭ <em>Tre malbona</em>. Inter la partoprenantoj kun forta bezono por seksneŭtralaj parencovortoj, 36% taksis ĉi tiun ideon <em>Akceptebla</em>, <em>Bona</em> aŭ <em>Tre bona</em>. Ankaŭ estis demando pri tio, kiuspecajn kombinojn de pluraj sistemoj la partoprenantoj trovus bonaj aŭ akcepteblaj, kaj kiuspecajn kombinojn ili trovus malbonaj. Al ĉi tiu demando eblis respondi per libere vortumebla teksto. Iom malpli ol duono de la partoprenantoj respondis ion ĉi tie. La plej multaj el la respondintoj donis klarigojn pri tio, kial laŭ ili malbonas kombini plurajn sistemojn, nome ĉar tio estas nesistemeca, malfacile lernebla, kaj/aŭ nekohera kun la ĝenerala sistemeco de Esperanto. Krome kelkaj indikis siajn ideojn pri tio, kiuj kombinoj de pluraj sistemoj povus bone funkcii, ekzemple la pruntvorto-sistemo por la plej gravaj parencovortoj kaj la ge-sistemo alie.</p>



<p>La partoprenantoj ankaŭ respondis demandon pri tio, ĉu ili jam antaŭ la opinisondo konis la diversajn proponitajn sistemojn. La jena grafikaĵo montras, kiom konataj la diversaj sistemoj estis inter ĉiuj partoprenantoj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/konateco.png" alt="" class="wp-image-933" srcset="https://lingvakritiko.com/wp-content/uploads/2021/01/konateco.png 605w, https://lingvakritiko.com/wp-content/uploads/2021/01/konateco-300x169.png 300w" sizes="(max-width: 605px) 100vw, 605px" /></figure>



<p>La jena grafikaĵo montras, ke ĝenerale la pli konataj sistemoj estis iomete pli pozitive taksataj ol la malpli konataj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/populareco_lau_konateco.png" alt="" class="wp-image-934" srcset="https://lingvakritiko.com/wp-content/uploads/2021/01/populareco_lau_konateco.png 605w, https://lingvakritiko.com/wp-content/uploads/2021/01/populareco_lau_konateco-300x169.png 300w" sizes="(max-width: 605px) 100vw, 605px" /></figure>



<p>La punkto, kiu estas klare sub la tendenc-linio, estas la punkto de la J-sistemo. Tio signifas, ke la J-sistemo ricevis relative malaltan takson kompare kun ĝia relative alta nivelo de konateco.</p>



<p>Ankaŭ indas rigardi la konatecon de la sistemoj kaj ĝian influon al ilia populareco por la limigita grupo de partoprenantoj kun forta bezono por seksneŭtralaj parencovortoj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/konateco_fortbezonuloj.png" alt="" class="wp-image-935" srcset="https://lingvakritiko.com/wp-content/uploads/2021/01/konateco_fortbezonuloj.png 605w, https://lingvakritiko.com/wp-content/uploads/2021/01/konateco_fortbezonuloj-300x169.png 300w" sizes="(max-width: 605px) 100vw, 605px" /></figure>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2021/01/populareco_lau_konateco_fortbezonuloj.png" alt="" class="wp-image-936" srcset="https://lingvakritiko.com/wp-content/uploads/2021/01/populareco_lau_konateco_fortbezonuloj.png 605w, https://lingvakritiko.com/wp-content/uploads/2021/01/populareco_lau_konateco_fortbezonuloj-300x169.png 300w" sizes="(max-width: 605px) 100vw, 605px" /></figure>



<p>En ĉi tiu grupo la konateco havas iom malpli da influo al la populareco ol ĉe la tuta partoprenantaro. Ĉi-foje la punkto por la J-sistemo (la kvara laŭ konateco kaj laŭ populareco) troviĝas nur iomete sub la tendenc-linio, dum la punkto, kiu plej malproksimas de la tendenc-linio, estas la punkto por la pruntvorto-sistemo (la plej alta punkto). Tio signifas, ke la pruntvorto-sistemo malgraŭ nur modera nivelo de konateco tamen estas tre populara en ĉi tiu grupo.</p>



<p>Mi ankaŭ analizis la influon de aĝo al la respondoj. La sola statistike signifa diferenco inter la aĝgrupoj estas, ke inter la partoprenantoj pli aĝaj ol 50 estas signife malpli da homoj, kiuj sentas fortan bezonon je seksneŭtralaj parencovortoj (nome 21%), ol inter la pli junaj partoprenantoj (ĉe kiuj estas 44%). Koncerne la preferojn inter la diversaj sistemoj por seksneŭtralaj parencovortoj ne ekzistas signifaj diferencoj inter la aĝgrupoj.  Krome ankaŭ la fakto, ĉu la partoprenanto antaŭe legis la artikolon <a href="https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/"><em>Komparo inter dek sistemoj por seksneŭtralaj parencovortoj</em></a>, ne havis statistike signifan influon al la preferoj inter la diversaj sistemoj.</p>



<p>Fine de la demandaro, la partoprenantoj havis la eblon lasi komentojn pri la opinisondo. 31% de la partoprenantoj uzis tiun eblon. La plej oftaj komentoj estis pozitivaj aŭ negativaj opiniesprimoj pri la ĝenerala ideo de seksneŭtrala lingvaĵo kaj opinisondo pri la temo, ekzemple dank-esprimoj pri tio, ke mi okupiĝas pri la afero, aŭ opiniesprimoj, laŭ kiuj la tuta ideo de seksneŭtralaj parencovortoj estas stulta. Inter ĉi tiaj respondoj estis entute iom pli da pozitivaj opiniesprimoj ol da negativaj. Krome ankaŭ estis inter tiuj respondoj laŭdoj pri la bone strukturita demandaro, petoj diskonigi la rezultojn en certaj forumoj, kaj komentoj pri malklaraĵoj en unuopaj demandoj, ekzemple ke ne estis difinite, kion signifas senti bezonon por seksneŭtralaj parencovortoj.</p>



<h2 class="wp-block-heading">Ebla misinterpreto ĉe la neŭtraligo-sistemo</h2>



<p>Kiam mi atente trarigardis la respondojn donitajn de unu Akademiano, mi rimarkis malkoheraĵon inter iu tekste donita respondo kaj la juĝo, ke la neŭtraligo-sistemo estas &#8220;akceptebla&#8221;. Mi do kontaktis la koncernan Akademianon por pli bone kompreni rian vidpunkton. Mi klarigis mian dubon al ri, kaj ri resondis, ke ri miskomprenis la klarigojn pri la neŭtraligo-sistemo kaj fakte ne opinias tiun proponon akceptebla, sed malbona. Post ĉi tiu okazaĵo, mi decidis kontakti ĉiujn Akademianojn, kiuj taksis la neŭtraligo-sistemon <em>Akceptebla</em> aŭ <em>Bona</em> por vidi, ĉu ankoraŭ iu alia miskomprenis la klarigojn. Mi alskribis ilin per la jena teksto:</p>



<blockquote class="wp-block-quote"><p>Responde al la demando «Kiel vi taksas la uzadon de la tradiciaj sen-afiksaj formoj kiel &#8220;patro&#8221;, &#8220;avo&#8221;, &#8220;nepo&#8221; kaj &#8220;fianĉo&#8221; kun seksneŭtrala interpreto?», vi respondis &#8220;Akceptebla&#8221;/&#8221;Bona&#8221;. Notu, ke akcepto de seksneŭtrala interpreto de &#8220;patro&#8221; implicas akcepton de la uzado de &#8220;patro&#8221; por patrino, kies sekson oni ial volas lasi nemenciita. Ĉu vi vere taksas bona ĉi tian uzadon de &#8220;patro&#8221;? Aŭ ĉu vi eble interpretis la esprimon &#8220;kun seksneŭtrala interpreto&#8221; malsame ol mi  ĵus klarigis? Kaj ĉu vi opinias, ke la vortoj &#8220;patro&#8221;, &#8220;avo&#8221;, &#8220;nepo&#8221; kaj &#8220;fianĉo&#8221; funkcias ĉiuj same koncerne la markadon de la sekso de la priparolato, aŭ ĉu vi eble opinias, ke iu el ili pli bone uzeblas en seks-kaŝaj kuntekstoj ol alia?</p></blockquote>



<p>Reage al tio, unu plia Akademiano klarigis, ke ri miskomprenis la neŭtraligo-sistemon kaj ne opinias tian uzon de la sen-afiksaj parencovortoj akceptebla. Du pliaj klarigis, ke iliaj juĝoj pri la neŭtraligo-sistemo baziĝis ĉefe sur la ideo, ke oni povus uzi multenombrajn formojn kiel <em>patroj</em> seksneŭtrale imite al la latinidaj lingvoj.</p>



<p>Por la analizado de la rezultoj mi decidis fari nur minimumajn ŝanĝojn al la unue donitaj respondoj: La taksojn de la neŭtraligo-sistmo fare de la du Akademianoj, kiuj eksplicite diris, ke ili antaŭe miskomprenis la aferon kaj fakte ne opinias tiun sistemon akceptebla, mi ŝanĝis de &#8220;Akceptebla&#8221; al &#8220;Malbona&#8221;. Sed la taksojn de tiuj, kiuj pravigis siajn juĝojn per la multenombra formo, mi lasis senŝanĝaj, kvankam mia kompreno de <em>seksneŭtrala vorto</em> estas, ke ĝi ankaŭ ununombre funkciu kiel plene seksneŭtrala vorto. </p>



<p>Tute povas esti, ke ankaŭ inter la ne-Akademianoj partoprenintaj la opinisondon okazis similaj miskomprenoj aŭ juĝoj bazitaj nur sur ideoj pri la multenombra uzado de vortoj. Tamen mi tion ne povis testi kadre de ĉi tiu opinisondo, ĉar la ne-Akademiajn partoprenintojn mi ne povis identigi kaj kontakti.</p>



<h2 class="wp-block-heading">Personaj taksoj pri la praktikaj sekvoj de la rezultoj</h2>



<p>En la opinisondo la tri plej popularaj sistemoj estis la ge-sistemo (<em>gepatro</em>, <em>geavo</em>, <em>gekuzo</em> ktp), la neŭtraligo-sistemo (<em>patro</em>, <em>avo</em>, <em>kuzo</em> ktp kun seksneŭtrala interpreto) kaj la pruntvorto-sistemo (ekzemple <em>parento</em>, <em>avuo</em>, <em>kuzeno</em> ktp laŭ alilingvaj esprimoj; pri la precizaj formoj de la seksneŭtralaj pruntvortoj ankoraŭ devas esti trovata interkonsento inter la subtenantoj de ĉi tiu sistemo). La ordo de populareco inter ĉi tiuj tri sistemoj dependas de la uzata mezuro. Ĉiuj aliaj sistemoj ricevis entute signife malpli da subteno.</p>



<p>Pro ĉi tiuj rezultoj mi nun opinias, ke ne plu indas elspezi energion por unu el la sistemoj, kiuj ne sukcesis esti inter la tri plej sukcesaj de ĉi tiu opinisondo. Tio kompreneble ankaŭ validas por la J-sistemo, kiun mi – kiel verŝajne multaj legantoj scias – aktive subtenadis kaj uzadis dum preskaŭ tri jaroj antaŭ la okazigo de ĉi tiu opinisondo. Mi do nun ĉesas uzi la J-sistemon, kaj anstataŭe praktikas miksaĵon de la pruntvorto-sistemo kaj la ge-sistemo. </p>



<p>La neŭtraligo-sistemon mi opinias tre problema, ĉar provoj uzi vortojn kiel <em>patro</em>, <em>frato</em> kaj <em>edzo</em> en seksneŭtrala maniero – do foje ankaŭ por inoj, kiam la ineco estas ne aparte emfazinda – kondukos al seriozaj miskomprenoj, se oni komunikas kun homoj, kiuj ne scias, ke oni uzas tiujn vortojn kun tiel ŝanĝita signifo. </p>



<p>Ĉe la ge-sistemo teorie ankaŭ povas okazi miskomprenoj, ekzemple kiam iu, kiu havas nur fratinojn kaj neniujn fratojn, diras <em>miaj du gefratoj</em> en kunteksto, en kiu ri opinias la sekson nemenciinda, kaj la aŭskultanto surbaze de la tradicia signifo de <em>ge-</em> konkludas, ke devas temi pri unu ino kaj unu iĉo. Tamen tiaj miskomprenoj ĉe la ge-sistemo ĝenerale estas malpli oftaj, malpli gravaj kaj malpli ĝenaj ol ĉe la neŭtraligo-sistemo. Krome la ge-sistemo estas io, al kio multaj lingve spertaj esperantistoj nature alvenis kaj kio jam estas praktikata pli multe ol ĉiuj aliaj proponoj. </p>



<p>La pruntvorto-sistemo tute ne suferas de la supre menciita problemo de miskomprenoj: Ĉe nove enkondukitaj vortoj ne povas okazi tiaj miskomprenoj, sed maksimume nekompreno, kiu tamen ĝenerale estas pli rapide rimarkita kaj solvita. Kompare kun la neŭtraligo-sistemo tio estas grandega avantaĝo, sed kompare kun la ge-sistemo, ĝi estas nur iometa avantaĝo, ĉar la miskomprenoj ĉe la ge-sistemoj ne estas tiom gravaj. La ĉefa kialo por tio, ke la pruntvorto-sistemo nun estas mia plej preferata sistemo, estas, ke mi tre ŝatas la ideon, ke ĉe la parencovortoj same kiel ĉe la plej multaj aliaj personvortoj la baza person-indika radiko estu seksneŭtrala, kaj ke la inaj, iĉaj kaj ipaj (do neduumaj) formoj estu afikse derivitaj de ĝi en simetria maniero. </p>



<p>Kvankam mi forte kontraŭas la neŭtraligo-sistemon ĉe la plej klare iĉaj radikoj kiel <em>patro</em>, <em>frato</em> kaj <em>edzo</em>, mi eble povus akcepti ĝin ĉe pli marĝenaj vortoj kiel ekzemple <em>kuzo</em>, <em>fianĉo</em>, la nobeltitoloj (aŭ almenaŭ parto de ili), kaj la vorto <em>bubo</em> (tradicie klasata kiel vira, kvankam jam ekzistas atestoj de seksneŭtrala uzo de <em>buboj</em>; notu, ke ne ekzistas io komparebla por la plej klare iĉaj radikoj kiel <em>patro</em>, <em>frato</em> kaj <em>edzo</em>). Sed malgraŭ tio, ke mi povus akcepti la neŭtraligo-sistemon ĉe tiaj pli marĝenaj vortoj, mi tamen ankaŭ tie preferas la ne-miskompreneblan pruntvorto-sistemon.</p>



<p>Por ke la pruntvorto-sistemo povu pli bone funkcii en praktiko kaj iĝi vera konkurenco por la ge-sistemo en la efektiva lingvouzo, necesas trovi interkonsenton inter la subtenantoj de ĉi tiu sistemo pri la precizaj formoj de la seksneŭtralaj pruntvortoj. Tio laŭ mi atingeblas nur per tio, ke oni okazigas plian opinisondon, similan al la ĉi-artikole priraportita, por sondi la preferojn inter la diversaj proponoj por seksneŭtralaj pruntvortoj uzeblaj anstataŭ la tradiciaj iĉaj radikoj. Temas entute pri dek unu parencovortoj, sep nobeltitoloj, du religiaj titoloj kaj kvin aliaj vortoj (<em>viro</em>, <em>knabo</em>, <em>sinjoro</em>, <em>fraŭlo</em> kaj <em>bubo</em>), kaj por kelkaj el ĉi tiuj 25 vortoj eble eĉ ne necesas enkonduki novan radikon. En tiu dua opinisondo ankaŭ eblas denove sondi la opiniojn pri la neŭtraligo-sistemo kaj la ge-sistemo, ĉi-foje kun pli bonaj klarigoj pri tio, kion signifas uzi vorton en seksneŭtrala maniero, por eviti miskomprenojn de la speco observita ĉe la unua opinisondo. Krome per apartaj demandoj pri apartaj vortoj eblas eltrovi, ĉu eble por kelkaj el la pli marĝenaj vortoj la neŭtraligo-sistemo sukcesas havi pli da subteno ol ĉe la pli klare iĉaj radikoj kiel <em>patro</em>, <em>frato</em> kaj <em>edzo</em>.</p>



<p>Mi tre ŝatus tuj plene uzi la pruntvorto-sistemon, sed en la hejma lingvouzo kun miaj infanoj mi ne volas enkonduki novajn radikojn, pri kies sukceso en la planita dua opinisondo mi ankoraŭ ne certas. Pro tio mi nun hejme praktikas miksaĵon de la ge-sistemo kaj la pruntvorto-sistemo. Ĉi lastan mi uzas nur ĉe tiuj radikoj, ĉe kiuj mi estas sufiĉe certa, ke ili havos la subtenon de la plej multaj subtenantoj de la pruntvorto-sistemo, ekzemple <em>avuo</em> (<em>geavo</em>), <em>kuzeno</em> (<em>gekuzo</em>), <em>nepoto</em> (<em>genepo</em>), <em>nievo</em> (<em>genevo</em>), <em>sioro</em> (<em>gesinjoro</em>) kaj <em>monĥo</em> (<em>gemonaĥo</em>). Tamen laŭ mi gravas relative baldaŭ havi klarecon pri ĉiuj tuŝitaj vortoj, do mi planas okazigi la duan opinisondon ene de la venonta duonjaro.</p>



<h2 class="wp-block-heading">Konkludo</h2>



<p>En ĉi tiu artikolo mi prezentis la rezultojn de opinisondo pri seksneŭtralaj parencovortoj. Laŭ diversaj mezuroj la tri plej popularaj sistemoj por seksneŭtralaj parencovortoj estas la ge-sistemo (<em>gepatro</em>, <em>geavo</em>, <em>gekuzo</em> ktp), la neŭtraligo-sistemo (<em>patro</em>, <em>avo</em>, <em>kuzo</em> ktp kun seksneŭtrala interpreto) kaj la pruntvorto-sistemo (ekzemple <em>parento</em>, <em>avuo</em>, <em>kuzeno</em> ktp laŭ alilingvaj esprimoj). Ĉe la neŭtraligo-sistemo eble okazis miskompreno ĉe parto de la partoprenantoj. </p>



<p>La plano por la proksima estonteco estas fari plian opinisondon por prisondi la preferojn pri la diversaj proponoj por seksneŭtralaj pruntvortoj kaj tiel kontribui al pli rapida unuecigo de la pruntvorto-sistemo. En tiu opinisondo ankaŭ la preferoj por la ge-sistemaj kaj neŭtraligo-sistemaj formoj povas denove esti prisondataj, ĉi-foje kun pli eksplicitaj klarigoj de la intencata seksneŭtraleco por eviti mis-interpretojn.</p>
]]></content:encoded>
					
		
		
			</item>
		<item>
		<title>Komparo inter dek sistemoj por seksneŭtralaj parencovortoj</title>
		<link>https://lingvakritiko.com/2020/10/31/komparo-inter-dek-sistemoj-por-seksneutralaj-parencovortoj/</link>
		
		<dc:creator><![CDATA[Markos Kramer]]></dc:creator>
		<pubDate>Fri, 30 Oct 2020 23:36:59 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=885</guid>

					<description><![CDATA[Markos Kramer, Luko Cerante, Robin van der Vliet Enkonduko En tradicia Esperanto multaj parencovortoj nepre indikas sekson: patro, patrino, avo, avino, nepo, nepino, fianĉo, fianĉino ktp. Pli kaj pli da esperantistoj sentas la bezonon de sekse neŭtralaj parencovortoj. Dum la pasintaj tri jaroj estis faritaj multaj proponoj pri tio, kiajn sekse neŭtralajn parencovortojn oni povus [&#8230;]]]></description>
										<content:encoded><![CDATA[
<h3 class="wp-block-heading"><em>Markos Kramer, Luko Cerante, Robin van der Vliet</em></h3>



<h1 class="wp-block-heading" id="enkonduko">Enkonduko</h1>



<p>En tradicia Esperanto multaj parencovortoj nepre indikas sekson: <em>patro</em>, <em>patrino</em>, <em>avo</em>, <em>avino</em>, <em>nepo</em>, <em>nepino</em>, <em>fianĉo</em>, <em>fianĉino</em> ktp. Pli kaj pli da esperantistoj sentas la bezonon de sekse neŭtralaj parencovortoj. Dum la pasintaj tri jaroj estis faritaj multaj proponoj pri tio, kiajn sekse neŭtralajn parencovortojn oni povus uzi en Esperanto. En nia artikolo <a href="https://lingvakritiko.com/2019/11/11/survoje-al-sekse-neutralaj-kaj-egalecaj-esprimoj-komparo-inter-la-j-sistemo-kaj-parentismo/">Survoje al sekse neŭtralaj kaj egalecaj esprimoj: Komparo inter la J-sistemo kaj parentismo</a> ni fokusiĝis je la J-sistemo kaj la parentismo kaj interalie prezentis liston de la argumentoj por kaj kontraŭ ĉiu el ĉi tiuj du sistemoj. Por helpi al aliaj esperantistoj iom orientiĝi inter ĉiuj ĝisnunaj proponoj kaj iliaj avantaĝoj kaj malavantaĝoj, ni en ĉi tiu artikolo listigas ĉiujn al ni konatajn proponojn por sekse neŭtralaj parencovortoj kaj listigas ĉiujn gravajn argumentojn por kaj kontraŭ ĉiu el ili.</p>



<p><span id="more-885"></span></p>



<h1 class="wp-block-heading" id="la-dek-proponoj">La dek proponoj</h1>



<p>Entute ni konscias pri dek proponoj por sekse neŭtralaj parencovortoj en Esperanto. Ĉi-sube ni koncize klarigas ĉiun el tiuj dek proponoj kaj krome ilustras ĉiun el ili per la proponitaj sekse neŭtralaj alternativoj al <em>patr(in)o</em>, <em>av(in)o</em>, <em>nep(in)o</em> kaj <em>fianĉ(in)o</em>.</p>



<ul><li><strong>J-sistemo</strong>: Enkonduko de novaj sekse neŭtralaj radikoj per aldono de J post la unua vokalo de la tradicia iĉa radiko (kaj eventuala ŝanĝo de tiu vokalo de I al E): <em>pajtro</em>, <em>ajvo</em>, <em>nejpo</em>, <em>fejanĉo</em></li><li><strong>Parentismo</strong>: Enkonduko de novaj sekse neŭtralaj radikoj pravigeblaj per nacilingvaj vortoj, ekz-e: <em>parento</em>, <em>avuo</em>, <em>nepoto</em>, <em>fianceo</em></li><li><strong>Ge-sistemo</strong>: Uzo de la prefikso <em>ge-</em> kun seksneŭtraliga signifo: <em>gepatro</em>, <em>geavo</em>, <em>genepo</em>, <em>gefianĉo</em></li><li><strong>Go-sistemo</strong>: Uzo de la nova prefikso <em>go-</em> kun seksneŭtraliga signifo: <em>gopatro</em>, <em>goavo</em>, <em>gonepo</em>, <em>gofianĉo</em></li><li><strong>E-sistemo</strong>: Uzo de la nova sufikso <em>-e-</em> kun seksneŭtraliga signifo: <em>patreo</em>, <em>aveo</em>, <em>nepeo</em>, <em>fianĉeo</em></li><li><strong>Ul-sistemo</strong>: Uzo de la sufikso <em>-ul-</em> kun seksneŭtraliga signifo: <em>patrulo</em>, <em>avulo</em>, <em>nepulo</em>, <em>fianĉulo</em></li><li><strong>Um-sistemo</strong>: Uzo de la sufikso <em>-um-</em> kun seksneŭtraliga signifo: <em>patrumo</em>, <em>avumo</em>, <em>nepumo</em>, <em>fianĉumo</em></li><li><strong>Ri-sistemo</strong>: Prefikseca uzo de la sekse neŭtrala pronomo <em>ri</em> por seksneŭtraligi vortojn: <em>ripatro</em>, <em>riavo</em>, <em>rinepo</em>, <em>rifianĉo</em></li><li><strong>Kunmetosistemo</strong>: Novaj sekse neŭtralaj parencovortoj kreitaj per kunmetado de malmultaj afiksecaj elementoj por la plej bazaj parencorilatoj, ekz-e: <em>abo</em>, <em>ababo</em>, <em>idido</em> [ĉi tiu sistemo ne aplikeblas al <em>fianĉo</em>, do por tiu nocio necesos alia solvo]</li><li><strong>Signifoŝanĝismo</strong>: Ŝanĝo de la signifo de la tradiciaj iĉaj radikoj, tiel ke ili nun estu interpretataj nur en sekse neŭtrala maniero: <em>patro</em>, <em>avo</em>, <em>nepo</em>, <em>fianĉo</em></li></ul>



<h1 class="wp-block-heading" id="la-argumentoj-por-kaj-kontra-iu-propono">La argumentoj por kaj kontraŭ ĉiu propono</h1>



<p>Jen ni listigas la laŭ ni plej gravajn argumentojn por kaj kontraŭ ĉiu el tiuj sistemoj. Ĉe la ul-sistemo kaj la signifoŝanĝismo ni aparte emfazas po unu kontraŭ-argumenton per grasa skribo, ĉar tiuj tri kontraŭ-argumentoj kontraŭ tiuj du argumentoj laŭ ni estas aparte atentindaj.</p>



<h2 class="wp-block-heading" id="argumentoj-por-la-j-sistemo-">Argumentoj por la J-sistemo:</h2>



<ul><li><p>La J-sistemaj novradikoj estas relative facile lerneblaj, ĉar ili estas kreitaj per sistema modifo de ekzistantaj radikoj.</p>
</li><li><p>Pro la forma simileco inter la J-sistemaj novradikoj kaj la analogaj tradiciaj iĉaj radikoj, eĉ iu, kiu neniam aŭdis pri la J-sistemo, povus laŭkuntekste diveni la signifon de la J-sistemaj novradikoj. Tio ebligas uzi la J-sistemajn novradikojn eĉ, kiam oni ne scias, ĉu la aŭskultanto jam aŭdis pri la J-sistemo, kio siavice helpas ĉe la praktika ekuzo de la J-sistemo.</p>
</li></ul>



<h2 class="wp-block-heading" id="argumentoj-kontra-la-j-sistemo-">Argumentoj kontraŭ la J-sistemo:</h2>



<ul><li><p>Malgraŭ la intenco de la kreintoj de la J-sistemo, ke la novaj formoj estu interpretataj kiel novaj radikoj, multaj esperantistoj emas interpreti la novajn formojn kiel formitajn per infikso <em>-j-</em>. Ĉar la Fundamenta kaj tradicia vortfarado de Esperanto ne permesas infiksojn, la tiel interpretita J-sistemo kontraŭas la Fundamenton kaj la lingvan tradicion. (Aliflanke ankaŭ eblas argumenti, ke ĝuste ĉar Esperanto laŭ la Fundamento kaj la lingva tradicio ne havas infiksojn, tiu infikseca interpreto de la J-sistemo ne povas esti ĝusta, kaj la origine intencita interpreto, laŭ kiu temas pri novaj radikoj ne derivitaj per vortfaraj meĥanismoj de Esperanto, estas la sola ebla interpreto de la J-sistemo.)</p>
</li><li><p>Kelkaj J-sistemaj formoj, precipe <em>ejdzo</em>, <em>nejpo</em>, <em>nejvo</em> kaj <em>fejanĉo</em>, sonas tre simile al la tradiciaj iĉaj formoj, tiel ke ili en la parola uzo povus esti miskomprenataj kiel iĉaj formoj.</p>
</li></ul>



<h2 class="wp-block-heading" id="argumentoj-por-la-parentismo-">Argumentoj por la parentismo:</h2>



<ul><li><p>La sistemo aplikas la normalan metodon por la enkonduko de novradikoj por konceptoj ne-esprimeblaj per la tradicia radikprovizo kaj vortfarado, nome per elekto de kiel eble plej internacie rekonebla radiko kun la intencita signifo.</p>
</li><li><p>La parentismaj novradikoj ne nepre devas esti akceptataj kiel plena sistemo, sed ankaŭ povas esti akceptataj vorton post vorto, tiel ke la plej bezonataj partoj de la parentisma proponaro povus eniri en la lingvouzon eĉ de homoj, kiuj ne emas akcepti tutan sistemon da novradikoj. </p>
</li><li><p>Kelkaj tradicie iĉaj radikoj, ekzemple <em>patro</em>, <em>frato</em> kaj <em>onklo</em>, baziĝas je klare iĉaj nacilingvaj vortoj. Se oni laŭ unu el la aliaj sistemoj kreas seksneŭtralan vorton etimologie derivitan de tiuj vortoj (ekzemple <em>pajtro</em>, <em>gepatro</em>, <em>patreo</em> aŭ <em>patrumo</em>), ĝi daŭre havas etimologion, kiu ne estas sekse neŭtrala. La parentismo aliflanke proponas por ĉiu parencorilato sekse neŭtralan vorton, kiu ankaŭ laŭ sia etimologio estas sekse neŭtrala.</p>
</li></ul>



<h2 class="wp-block-heading" id="argumentoj-kontra-la-parentismo-">Argumentoj kontraŭ la parentismo:</h2>



<ul><li><p>Por povi esprimi ĉiujn parencorilatojn en sekse neŭtrala maniero per la parentisma aliro, necesas lerni pli ol dek novajn radikojn, dum ĉe la aliaj sistemoj la lernoŝarĝo estas pli malgranda.</p>
</li><li><p>Pro la bezono aparte elekti ĉiun novradikon, estas pli malfacile ol ĉe la aliaj sistemoj veni al vaste akceptata konsento pri la formo de ĉiuj novradikoj, do estas pli malfacile atingi unuecan lingvouzon per la parentismo.</p>
</li></ul>



<h2 class="wp-block-heading" id="komunaj-argumentoj-por-iuj-afiksecaj-sistemoj-ge-sistemo-go-sistemo-e-sistemo-ul-sistemo-um-sistemo-kaj-ri-sistemo-">Komunaj argumentoj por ĉiuj afiksecaj sistemoj (ge-sistemo, go-sistemo, e-sistemo, ul-sistemo, um-sistemo kaj ri-sistemo):</h2>



<ul><li><p>Ĉi tiuj sistemoj estas aparte facile lerneblaj, ĉar oni devas nur lerni unu novan afikson aŭ unu novan uzmanieron de ekzistanta afikso aŭ pronomo.</p>
</li><li><p>La novaj vortoj estas facile rekoneblaj, kaj eĉ iu, kiu ankoraŭ ne konas la sistemon, povas facile laŭkuntekste diveni la signifon.</p>
</li><li><p>Multaj sentas, ke ĉi tiuj sistemoj malpli grave ŝanĝas la ekzistantan lingvon kompare kun la enkonduko de novaj radikoj kiel en la parentismo, J-sistemo aŭ kunmetosistemo, kaj kompare kun la ŝanĝo de la signifo de ekzistantaj radikoj kiel en la signifŝanĝismo. Unu faktoro, kiu plifortigas tiun senton, estas la fakto, ke ĉe tiuj kvar ne-afiksecaj sistemoj estas tre nature uzi ilin ne nur, kiam necesas sekse neŭtrala esprimo, sed ankaŭ kiel bazon por la sekse markitaj formoj (ekzemple <em>pajtriĉo</em>, <em>parentiĉo</em>, <em>abiĉo</em> aŭ <em>patriĉo</em> anstataŭ <em>patro</em>), kaj multaj subtenantoj kaj uzantoj de tiuj ne-afiksecaj sistemoj ja subtenas aŭ uzas tiajn nove formitajn sekse markitajn formojn. La pluuzo de la tradiciaj sekse markitaj formoj kiel <em>patro</em> kaj <em>patrino</em> pli nature kombineblas kun afikseca sistemo ol kun iu ajn de la ne-afiksecaj sistemoj. Pro ĉi tiu sento, ke la afiksecaj sistemoj malpli grave ŝanĝas la ekzistantan lingvon, ili verŝajne pli facile ol la ne-afiksecaj sistemoj estos akceptataj de vasta parto de la lingvokomunumo, ankaŭ de tiuj, al kiuj ne tre gravas sekse neŭtrala lingvaĵo kaj seksa simetrieco en la lingvo.</p>
</li><li><p>Malgraŭ tio klarigita en la ĵus prezentita argumento, la afiksecaj sistemoj ankaŭ kombineblas kun simetria sistemo da esprimoj por la sekse markitaj parencovortoj, ekzemple <em>patriĉo</em> kiel iĉa formo kaj <em>patrino</em> kiel ina formo apud sekse neŭtrala formo kiel <em>gepatro</em> aŭ <em>patreo</em>. La fakto, ke afikseca sistemo kombineblas kaj kun konservema lingvouzo koncerne la sekse markitajn formojn, kaj kun novspeca sekse simetria sistemo por la sekse markitaj formoj, igas la afiksecajn sistemojn akcepteblaj kaj por pli konservemaj lingvouzantoj, kiuj ne pretas ŝanĝi la lingvouzon pro konsideroj pri seksa simetrieco, kaj por pli novemaj lingvouzantoj, kiuj ja volas uzi la lingvon en sekse simetria maniero. Pro tio afikseca sistemo povas altiri relative grandan kvanton da esperantistoj al la praktikado de almenaŭ unu el la manieroj praktiki ĝin – pli grandan kvanton ol ĉiu unuopa uzmaniero per si mem sukcesus altiri. Tio pligrandigas la ŝancon de tia sistemo esti akceptata de vasta parto de la lingvokomunumo.</p>
</li></ul>



<h2 class="wp-block-heading" id="komunaj-argumentoj-kontra-iuj-afiksecaj-sistemoj-ge-sistemo-go-sistemo-e-sistemo-ul-sistemo-um-sistemo-kaj-ri-sistemo-">Komunaj argumentoj kontraŭ ĉiuj afiksecaj sistemoj (ge-sistemo, go-sistemo, e-sistemo, ul-sistemo, um-sistemo kaj ri-sistemo):</h2>



<ul><li><p>Se afikseca sistemo disvastiĝus, ĝi verŝajne estus de kelkaj ankaŭ aplikata al vortoj, kie ĝi ne estas bezonata, ekzemple <em>kuracisteo</em> kaj <em>najbareo</em>; tio siavice povus kreskigi la misan ideon, ke ĉe tiaj vortoj la baza formo sen seksneŭtraliga afikso havas nur-iĉan signifon. (Verŝajne ĉe vortoj kiel <em>kuracisto</em> kaj <em>najbaro</em> la konscio pri ilia seksneŭtraleco jam estas sufiĉe granda por igi ĉi tiun problemon minimuma, sed ĉe la malmultaj vortoj, ĉe kiuj la seksneŭtraleco de la baza formo estas pli kontestata inter lingve spertaj esperantistoj, ekzemple <em>amiko</em>, <em>orfo</em>, <em>soldato</em> kaj <em>pastro</em>, la apero de formo kun seksneŭtraliga afikso havas realan ŝancon puŝi la lingvan evoluon al iĉa interpreto de la baza formo aŭ almenaŭ al daŭra malcerteco pri tio, ĉu la baza formo estas seksneŭtrala aŭ iĉa.) </p>
</li><li><p>Seksneŭtraliga afikso estas tipologie malkutima, ĉar ĝenerale estas malkutime, ke lingvo havas afikson, kiu pliĝeneraligas la signifon de la vorto.</p>
</li><li><p>Kiel ajn oni provas teorie klarigi la sekse simetrian uzon de afikseca sistemo klarigitan supre (ekzemple <em>patreo</em>/<em>patriĉo</em>/<em>patrino</em>), ĝi kondutas iom strange el la vidpunkto de la Esperanta vortfara sistemo. </p>
</li></ul>



<h2 class="wp-block-heading" id="specifa-argumento-kontra-la-ge-sistemo-">Specifa argumento kontraŭ la ge-sistemo:</h2>



<ul><li>La prefikso <em>ge-</em> tradicie kaj laŭ-Fundamente havas alian signifon ol la signifo, kiun ĝi ricevas en la ge-sistemo: Tradicie kaj laŭ-Fundamente ĝi indikas la ĉeeston de almenaŭ unu iĉo kaj almenaŭ unu ino (pro kio ĝi tradicie estas uzebla nur por grupo de almenaŭ du personoj), sed en la ge-sistemo ĝi ricevas la preskaŭ-malan signifon ‘de ajna sekso’. Se oni konsekvence akceptas tiun novan signifon de <em>ge-</em>, oni devus akcepti ne nur novajn ununombrajn vortojn kiel <em>gepatro</em> kaj <em>geavo</em>, sed devus akcepti ankaŭ, ke la tradiciaj multenombraj vortoj kiel <em>gepatroj</em> kaj <em>geavoj</em> ŝanĝis sian signifon: Tradicie ili uzeblas nur por sekse miksitaj grupoj, sed laŭ la seksneŭtraliga signifo de <em>ge-</em> proponata de la ge-sistemo ili devus esti uzeblaj ankaŭ por unuseksa grupo (ekzemple kiam oni ial ne volas mencii la sekson). (Aliflanke eblas argumenti, ke ĉi tiu signifoŝanĝo de <em>ge-</em> estas nur el teoria vidpunkto drasta signifoŝanĝo, dum el praktika kaj pragmatika vidpunkto temas pri ne tiom drasta ŝoviĝo de la signifo, kiun homoj sufiĉe nature emas akcepti kaj ekuzi.)</li></ul>



<h2 class="wp-block-heading" id="specifa-argumento-por-la-e-sistemo-">Specifa argumento por la e-sistemo:</h2>



<ul><li>Laŭ sia sono kaj sufikseco, la sufikso <em>-e-</em> pli ol la aliaj proponoj por seksneŭtraligaj afiksoj impresas kiel neŭtrala formo inter <em>-in-</em> kaj <em>-iĉ-</em>.</li></ul>



<h2 class="wp-block-heading" id="specifa-argumento-kontra-la-e-sistemo-">Specifa argumento kontraŭ la e-sistemo:</h2>



<ul><li>La formo <em>fil/e/o</em> kolizias kun la jam ekzistanta vorto <em>file/o</em> (tenera viandotranĉaĵo el la dorso), tiel ke la e-sistemo prefere estu kombinata kun iu aparta solvo por seksneŭtrala alternativo al <em>fil(in)o</em> (ekzemple kun la parentisma propono <em>fizo</em> bazita je la sarda vorto-paro <em>fiza</em>/<em>fizu</em> kaj kun aldona subteno de la franca vorto-paro <em>fille</em>/<em>fils</em>).</li></ul>



<h2 class="wp-block-heading" id="specifaj-argumentoj-kontra-la-ul-sistemo-">Specifaj argumentoj kontraŭ la ul-sistemo:</h2>



<ul><li><p><strong>Laŭ la normalaj reguloj de Esperanta vortfarado, la aldono de <em>-ul-</em> al iu radiko, kiu jam esprimas ian ulon, devus havi signifon de la speco &#8216;ulo rilata al la ulo esprimita per la radiko&#8217;. Ekzemple, <em>patrulo</em> devus signifi &#8216;ulo rilata al patro(j)&#8217;. Sed la ul-sistemo donas tute alian signifon al tia kunmetaĵo, kontraŭe al la normalaj reguloj de Esperanta vortfarado.</strong></p>
</li><li><p>Ĉi tiu propono kolizias kun la jama uzo de <em>fratulo</em> kiel titolo donata al la anoj de kelkaj religiaj ordenoj aŭ alispecaj societoj.</p>
</li></ul>



<h2 class="wp-block-heading" id="specifa-argumento-kontra-la-um-sistemo-">Specifa argumento kontraŭ la um-sistemo:</h2>



<ul><li><p>Unu el la plej produktemaj uzoj de <em>-um-</em> estas por formi verbojn, kiuj indikas ian agmanieron. Tial vorto kiel <em>patrumo</em> povus impresi kiel substantivigo de la verbo <em>patrumi</em> (&#8216;iel agi en patra maniero&#8217;).</p> </li><li><p>Ĝis nun la sufikso <em>-um-</em> praktike neniam estas uzata por nomi homon, do ĉi tiu proponita uzo povas facile esti miskomprenata kaj krome eĉ povas esti konsiderata ofenda pro tio, ke <em>-um-</em> ja estas tradicie uzata por diversaj aĵoj sed ne por homoj.</p> </li></ul>



<h2 class="wp-block-heading" id="specifaj-argumentoj-kontra-la-ri-sistemo-">Specifaj argumentoj kontraŭ la ri-sistemo:</h2>



<ul><li>Kutime pronomoj ne estas uzataj prefiksece en la Esperanta vortfarado, do la ri-sistemo enkondukas novan kutimon al la Esperanta vortfara sistemo. Tio eble povus kaŭzi konfuzojn.</li></ul>



<h2 class="wp-block-heading" id="argumentoj-por-la-kunmetosistemo-">Argumentoj por la kunmetosistemo:</h2>



<ul><li>Ĉi tiu sistemo ne nur alportas sekse neŭtralajn parencovortojn al Esperanto, sed krome donas al Esperanto tute logikan sistemon de parencovortoj, kiu krome ankaŭ estas aplikebla por relative koncize esprimi parencorilatojn, kiuj ne estas facile esprimeblaj en la tradicia Esperanta parencvorto-sistemo, sed kiuj eble estas gravaj en iuj specifaj kulturoj. Tio krome igas la parencvorto-sistemon kulture pli neŭtrala kompare kun la tre eŭropeca tradicia Esperanta sistemo de parencvortoj.</li></ul>



<h2 class="wp-block-heading" id="argumentoj-kontra-la-kunmetosistemo-">Argumentoj kontraŭ la kunmetosistemo:</h2>



<ul><li><p>Supozeble estas multaj partoj de la Esperanta vortprovizo, kiujn oni povus igi pli sistemaj aŭ logikaj. La ĝenerala sinteno de la esperantistaro al tiaj ideoj estas, ke oni lasu la lingvon tia, kia ĝi estas, kaj ne provu atingi ian perfektan logikecon, ĉar tiam oni neniam havos stabilan lingvon, dum oni daŭre provas igi ĝin pli sistema aŭ logika. Tial la fakto, ke en la kunmetosistemo la bezono je sekse neŭtralaj esprimoj estas kombinata kun strebado al pli logikeca sistemo de parencoesprimoj, fakte povus endanĝerigi la strebadon al la enkonduko de novaj sekse neŭtralaj esprimoj, ĉar multaj esperantistoj reagos al tia propono simile skeptikeme kiel al ĉiaj aliaj proponoj igi Esperanton pli sistema aŭ pli logika.</p>
</li><li><p>La kunmetosistemo ne aplikeblas al vortoj kiel <em>fianĉ(in)o</em> kaj <em>vidv(in)o</em>, do por tiuj necesas aparta solvo.</p>
</li><li><p>En la kunmetosistemo ne ekzistas perfektaj analogaĵoj al la tradiciaj nocioj de <em>onkl(in)o</em> kaj <em>nev(in)o</em>. Se oni laŭ la propono de la ĉefa proponanto de la kunmetosistemo (Akademiano Edmundo Grimley Evans) uzas <em>ab-</em> por <em>patr(in)o</em>, <em>aĥ-</em> por <em>frat(in)o</em> kaj <em>eŝ-</em> por <em>edz(in)o</em>, oni devas esprimi <em>onkl(in)o</em> per <em>abaĥo</em> aŭ per <em>abaĥeŝo</em> depende de tio, ĉu temas pri frat(in)o de la patr(in)o aŭ ĉu temas pri edz(in)o de la frat(in)o de la patr(in)o. Simile oni devas depende de la preciza parencorilato elekti inter <em>aĥido</em> kaj <em>eŝaĥido</em> por <em>nev(in)o</em>. La manko de perfektaj analogaĵoj al ĉi tiuj du tradiciaj esprimoj povus esti perceptata kiel manko en la sistemo. (Aliflanke ankaŭ eblas argumenti, ke ĉi tiu deviga precizeco pri tiaj parencorilatoj estas io bona.)</p>
</li></ul>



<h2 class="wp-block-heading" id="argumento-kontra-la-signif-an-ismo-">Argumento kontraŭ la signifŝanĝismo:</h2>



<ul><li><strong>Ŝanĝi la signifon de pluraj oftaj radikoj de Esperanto estas kontraŭ-Fundamente kaj nepre kondukos al grandskalaj miskomprenoj en ĉia situacio, en kiu oni ne povas esti certa, ĉu la alia persono uzas tian radikon laŭ ĝia tradicia signifo aŭ laŭ ĝia nova signifo. Notu, ke tia miskompreno estas pli grava problemo ol la ebla nekompreno, kiu povas okazi ĉe la aliaj sistemoj, ĉar nekompreno ĉiam estas rimarkita kaj sekve plej ofte estos iel solvata (ekzemple per demando pri la signifo de la uzita vorto en interparolo, aŭ per rigardo en vortaro ĉe legado de teksto), dum miskompreno plej ofte restas nerimarkita ĝis kiam ĝi kaŭzas pli gravajn problemojn.</strong></li></ul>



<h1 class="wp-block-heading" id="konkludo">Konkludo</h1>



<p>Konklude eblas diri, ke pro la du aparte gravaj kontraŭ-argumentoj emfazitaj per grasa skribo, la ul-sistemo kaj la signifŝanĝismo estas la plej problemaj proponoj. Krome, surbaze de la argumento kontraŭ la ul-sistemo kaj surbaze de aliaj menciitaj argumentoj ŝajnas, ke inter la afiksecaj sistemoj la e-sistemo estas la plej preferinda. Tio lasas la J-sistemon, la parentismon, la e-sistemon kaj la kunmetosistemon kiel plej bonajn kandidatojn por seksneŭtralaj esprimoj en Esperanto. La demando, kiu el tiuj sistemoj estu preferata, ne estas klare respondebla surbaze de la argumentoj prezentitaj ĉi-artikole, ĉar tio dependas de tio, kiun pezon oni donas al la diversaj argumentoj prezentitaj en negrasa skribo.</p>



<p>Finfine pri la lingva evoluo decidos la lingva komunumo kiel tuto, do ankaŭ koncerne sekse neŭtralajn esprimojn estos tiel. Tamen la multeco de proponoj, kiuj nuntempe estas pridiskutataj, certe kreas konfuzon por multaj lingvouzantoj. Por helpi malpliigi tiun konfuzon kaj rapidigi la vojon al unueca lingvouzo, ni planas baldaŭ okazigi opini-sondon pri la preferoj, kiujn havas la esperantistoj (ĉefe tiuj kun aparta intereso pri la temo de sekse neŭtrala lingvaĵo, kaj krome la membroj de la Akademio de Esperanto) inter la dek proponoj ĉi-artikole konsideritaj. Sed antaŭ ol ni faros tion, estus bone, se okazos iom da cerbumado kaj diskuto pri la ĉi-artikole prezentitaj argumentoj kaj eble forgesitaj argumentoj, por ke la opinioj esprimotaj en tiu baldaŭa opini-sondo estu kiel eble plej multe bazitaj je bona kompreno de la avantaĝoj kaj malavantaĝoj de la diversaj proponoj.</p>
]]></content:encoded>
					
		
		
			</item>
		<item>
		<title>La efektiva uzado de seksneŭtralaj pronomoj laŭ empiria esplorstudo</title>
		<link>https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/</link>
					<comments>https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Tue, 12 May 2020 10:09:25 +0000</pubDate>
				<category><![CDATA[Ĝenerale]]></category>
		<guid isPermaLink="false">https://lingvakritiko.com/?p=793</guid>

					<description><![CDATA[En multaj lingvoj nuntempe sentiĝas evoluo direkte al pli granda uzo de ekzistantaj seksneŭtralaj esprimoj kaj establiĝo de novaj seksneŭtralaj esprimoj, interalie pro la kreskiĝinta konscio pri la ekzisto de neduumuloj, do homoj kun seksa identeco nek plene ina nek plene iĉa. Inter la seksneŭtralaj esprimoj, kiuj en diversaj lingvoj aŭ tute nove aperas aŭ [&#8230;]]]></description>
										<content:encoded><![CDATA[
<p>En multaj lingvoj nuntempe sentiĝas evoluo direkte al pli granda uzo de ekzistantaj seksneŭtralaj esprimoj kaj establiĝo de novaj seksneŭtralaj esprimoj, interalie pro la kreskiĝinta konscio pri la ekzisto de neduumuloj, do homoj kun seksa identeco nek plene ina nek plene iĉa. Inter la seksneŭtralaj esprimoj, kiuj en diversaj lingvoj aŭ tute nove aperas aŭ plifirmiĝas en la efektiva lingvouzo, estas seksneŭtralaj pronomoj. Ankaŭ en Esperanto dum la pasintaj dek jaroj okazis rimarkinda kresko en la uzado de seksneŭtralaj pronomoj, ĉefe de la nova pronomo <em>ri</em>, sed ankaŭ de la tradicia pronomo <em>ĝi</em>, kiun kelkaj nun uzas por homoj en maniero, kiu ne estis kutima antaŭ pli ol dek jaroj.</p>



<p>Por kvante mezuri la nunan staton de la parola lingvouzo koncerne seksneŭtralajn pronomojn en Esperanto, mi faris empirian studon, en kiu partoprenis 287 esperantistoj de ĉiaj aĝgrupoj ekde la adoleska aĝo ĝis pli-ol-80-jaraĝuloj, kontaktitaj tra multaj malsamspecaj interretaj forumoj por certigi kiel eble plej ekvilibran samplon de interrete kontakteblaj esperantistoj. La partoprenintoj respondis al diversaj demandoj pri ilia propra parola lingvouzo kaj pri la parola lingvouzo, kiun ili aŭdis de aliaj esperantistoj. Jen konciza superrigardo pri la rezultoj de ĉi tiu studo:</p>



<ul><li><em>ri</em> jam estas tre vaste komprenata, nome de 81% de la partoprenintoj.</li><li>La uzado de <em>ri</em> por paroli pri neduumuloj estas la plej populara maniero paroli pri neduumuloj, praktikata de 38% de la partoprenintoj, multe pli populara ol la uzado de <em>ĝi</em> por tiu celo, kiun praktikas nur 10% de la partoprenintoj.</li><li>Ĉe nespecifa parolado pri personoj nuntempe estas praktikataj multaj malsamaj pronom-uzoj, interalie la tradicia uzado de <em>li</em>, la uzado de <em>tiu</em> anstataŭ persona pronomo, la uzado de la duobla formo <em>li aŭ ŝi</em>, la uzado de <em>ri</em> kaj la uzado de <em>ĝi</em>; la kvantaj diferencoj inter ĉi tiuj malsamaj pronom-uzoj ne estas tre grandaj.</li><li>Radikala riismo kaj radikala ĝiismo, do la ĉiama uzo de <em>ri</em> aŭ <em>ĝi</em> anstataŭ <em>li</em> kaj <em>ŝi</em>, restas relative maloftaj fenomenoj, praktikataj respektive de 6,7% kaj 3,4% de la partoprenintoj.</li><li>Ĉe la junaj esperantistoj, precipe ĉe tiuj malpli aĝaj ol 30, la kompreno de <em>ri</em>, la uzado de <em>ri</em> por neduumuloj, la uzado de <em>ri</em> por nespecifa parolado pri personoj kaj la radikala riismo estas signife pli disvastiĝintaj ol ĉe la esperantistoj pli aĝaj ol 50.</li></ul>



<p>Ĉi tiu artikolo detale prezentas la metodan aliron kaj la rezultojn de ĉi tiu empiria studo, aldonante multajn detalojn al la ĉi-supre prezentita konciza superrigardo. La artikolo komenciĝas per konciza superrigardo pri la situacio en aliaj lingvoj kaj pri la historio de seksneŭtralaj pronomoj en Esperanto. Fine de la artikolo krome estas prezentataj kelkaj konsideroj pri tio, kiel la rezultoj de ĉi tiu studo rilatas al la esperantologia diskuto pri seksneŭtrala lingvaĵo.</p>



<p><span id="more-793"></span></p>



<h1 class="wp-block-heading" id="plurlingva-evoluo-direkte-al-seksneŭtrala-lingvaĵo">Plurlingva evoluo direkte al seksneŭtrala lingvaĵo</h1>



<p>Lingvoj ĉiam evoluas por adaptiĝi al la komunikaj bezonoj de la parolantoj. Nuntempe sekso estas malpli grava kategorio ol antaŭe, kaj krome aperis la konscio pri sekse neduumaj homoj. Tio kreskigis la komunikan bezonon je seksneŭtralaj esprimoj, kio siavice en pluraj lingvoj kaŭzis lingvan evoluon direkte al akcepto de novaj aŭ antaŭe ne vaste uzataj seksneŭtralaj esprimoj:</p>



<ul><li>En la angla jam ekde la 1960aj jaroj profesi-esprimoj finiĝantaj per <em>-man</em>, ekzemple <em>fireman</em>, <em>policeman</em>, <em>chairman</em>, komencis esti anstataŭigitaj per seksneŭtralaj profesi-esprimoj, ekzemple <em>fire fighter</em>, <em>police officer</em> kaj <em>chair</em> aŭ <em>chairperson</em>. Krome en anglalingvaj tekstoj ekde la 1960aj jaroj pli kaj pli montriĝis la emo eviti la uzon de la pronomo <em>he</em>, kiam temas pri nespecifa persono de nekonata sekso. Unue tiucele estis ofte uzata la duobla formo <em>he or she</em> aŭ estis praktikata ia alternado inter la uzado de <em>he</em> kaj la uzado de <em>she</em> (aŭ en kelkaj verkoj eĉ la sistema uzado de <em>she</em> tiucele). En la neformala parola lingvo jam delonge krome ekzistis la kutimo uzi <em>they</em> kiel ununombran pronomon por paroli pri nespecifa persono (ekzemple <em>Who forgot their umbrella?</em>), sed pro gramatika tabuo kreita de gramatikistoj en la 19a jarcento, tio kutime estis evitata en skriba aŭ formala lingvouzo. Sed dum la pasintaj dek jaroj tiu ununombra uzo de <em>they</em> sukcesis multe plifirmiĝi en la lingvouzo kaj akceptiĝi pli kaj pli ankaŭ en la skriba kaj formala lingvouzo. Samtempe la signifo de <em>they</em> plivastiĝis, ĉar nun ĝi estas uzata ne nur por paroli pri nespecifa persono, sed ankaŭ pri specifa neduuma persono aŭ ajna specifa persono, kiu preferas esti priparolata per <em>they</em>. </li><li>La sveda lingvo tradicie havas pronomsistemon similan al tiu de la tradicia Esperanta sistemo: <em>han</em> tradicie kovras la tradiciajn funkciojn de <em>li</em>, kaj <em>hon</em> signifas <em>ŝi</em>. En la najbara Finnujo aliflanke ekzistas nur seksneŭtrala triapersona ununombra pronomo, nome <em>hän</em> (prononcata [hen]). Jam en 1966 la sveda lingvisto Rolf Dunås proponis, ke oni povus uzi <em>hen</em> kiel seksneŭtralan pronomon en la sveda, sed dum pluraj jardekoj tiu propono restis apenaŭ atentita. Iom post 2000 ĝi komencis ekuziĝi inter neduumuloj kaj en iuj kvir-inismaj rondoj, kaj en 2012 ĝi subite ricevis multe da publika atento pro apero de infanlibro, en kiu uziĝis <em>hen</em>. Post tio ĝi ene de malmultaj jaroj eniris pli kaj pli en la ĝeneralan lingvouzon, kaj skribe kaj parole. Jam nun multaj svedoj, precipe la junaj svedoj, konsideras ĝin normala parto de sia lingvo. </li><li>Ekde 2014 en la hispana pli kaj pli disvastiĝas la uzo de la nova seksneŭtrala finaĵo <em>-e</em>. Ĝi estas uzata anstataŭ la iĉa finaĵo <em>-o</em> kaj la ina finaĵo <em>-a</em> en substantivoj kiel <em>diputade</em> (‘parlamentano’), kaj kiel seksneŭtrala finaĵo en adjektivoj kaj artikoloj, ekzemple <em>le diputade conocide</em> (‘la konata parlamentano’). Krome ĝi estas uzata en la seksneŭtrala pronomo <em>elle</em>. El lingvoscienca vidpunkto do eblas diri, ke la hispana estas survoje al akcepto de nova gramatika genro, kiu malsame ol la du tradiciaj gramatikaj genroj estas sekse neŭtrala. Nuntempe, ĉi tiu nova finaĵo <em>-e</em> estas plej disvastiĝinta en Argentino, Ĉilio kaj Urugvajo kaj en transseksulaj rondoj en aliaj landoj. Dum la pasintaj du jaroj ĝi iĝis multe pli vaste konata ol antaŭe, do estas atendeble, ke ĝi iĝos ankoraŭ multe pli vaste uzata en la venontaj jaroj. </li><li>En Esperanto, la sekse neŭtrala pronomo <em>ri</em> iĝas pli kaj pli uzata, ĉefe inter junuloj. Ĉi tiu fenomeno estos pli detale klarigata en la resto de la artikolo.</li></ul>



<h1 class="wp-block-heading" id="historio-de-seksneŭtralaj-pronomoj-en-esperanto">Historio de seksneŭtralaj pronomoj en Esperanto</h1>



<p>La tradicia pronom-sistemo de Esperanto, kiun establis Zamenhof, kaj kiu estis preskaŭ senescepte tiel praktikata ĝis la 1970aj jaroj, funkcias jene: Por aĵoj kaj bestoj kaj fojfoje por infanoj (precipe tre junaj) oni uzas la pronomon <em>ĝi</em>. Kiam oni parolas pri ina persono (aŭ personigita besto), kies ineco estas konata al la parolanto, oni uzas <em>ŝi</em>. Ĉe alia parolado pri personoj oni uzas <em>li</em>. Do la uzado de <em>li</em> inkluzivas du ĉefajn specojn: Unue situacioj, en kiuj oni parolas pri iĉa persono (aŭ personigita besto), kies iĉeco estas konata al la parolanto. Kaj due situacioj, en kiuj temas pri persono de nekonata sekso (ofte nespecifita persono kiel en la frazo “Se iu helpos al vi, vi ankaŭ helpu al li”).</p>



<p>En unu el siaj Lingvaj Respondoj, Zamenhof menciis alian eblan pronom-uzon: “Kiam ni parolas pri homo, ne montrante la sekson, tiam estus regule uzi la pronomon «ĝi» (kiel ni faras ekzemple kun la vorto «infano»), kaj se vi tiel agos, vi estos gramatike tute prava. Sed ĉar la vorto «ĝi» (uzata speciale por «bestoj» aŭ «senvivaĵoj») enhavas en si ion malaltigan (kaj ankaŭ kontraŭkutiman) kaj por la ideo de «homo» ĝi estus iom malagrabla, tial mi konsilus al vi fari tiel, kiel oni faras en la aliaj lingvoj, kaj uzi por «homo» la pronomon «li».”</p>



<p>Zamenhof do en la sama alineo menciis tiun eblon kaj tuj argumentis por la evitado de ĉi tiu eblo, kaj ja mem ĉiam evitis ĝin, same kiel preskaŭ ĉiuj esperantistoj ĝis antaŭ kelkaj jaroj.</p>



<p>La seksneŭtrala pronomo <em>ri</em> estis unue proponita en 1979 de Ole Hagemann en la gazeto Sekso kaj Egaleco. Dum la 1980aj jaroj tiu propono ricevis nur malmulte da atento. En la fruaj 1990aj jaroj grupo de homoj, kiu inkluzivis interalie la nunan Akademianon Edmundo Grimley Evans, reinventis la ideon uzi <em>ri</em> kiel seksneŭtralan pronomon kaj nur poste eltrovis, ke tiu ideo jam antaŭe ekzistis. Tiu grupo publikigis la manifeston Riisma Esperanto en 1994, kiu subtenis la ideon de radikala riismo, do de la ĉiama uzado de <em>ri</em> anstataŭ <em>ŝi</em> kaj <em>li</em>. Krome tiu grupo varbis por la uzado de <em>ri</em> interalie en la uzret-grupo soc.culture.esperanto, kiu estis tiam la ĉefa interreta diskutejo de esperantistoj. Tiu agado por <em>ri</em> ankaŭ kondukis al la parola praktikado de radikala riismo en la Kembriĝa Esperanto-Grupo. Krom tio, tiu agado tamen ne portis multe da fruktoj, kaj <em>ri</em> restis malmultege uzata kaj malmulte priparolata ĝis proksimume 2010.</p>



<p>Inter 2010 kaj 2014 iom post iom refortiĝis la intereso pri <em>ri</em>, interalie pro tio, ke la populara muzikgrupo La Perdita Generacio uzis <em>ri</em> en kelkaj el siaj kantoj. En 2014 aperis la artikolo <em>Kial iĝi riisto</em> de Paulína Kožuchová, unue en la blogo Egalecen kaj poste en presita formo en Beletra Almanako. Per ĉi tiu artikolo unuafoje vaste diskoniĝis la argumento, ke indas uzi <em>ri</em> por paroli pri neduumuloj. Tio kondukis al plia kresko en la konateco kaj uzado de <em>ri</em>, precipe en junularaj rondoj, sed pli kaj pli ankaŭ ekster ili.</p>



<p>Tiu disvastiĝo de <em>ri</em> siavice kondukis al esperantologiaj diskutoj pri la eblo uzi <em>ĝi</em> kiel sekse neŭtralan pronomon, surbaze de kiuj kelkaj esperantistoj komencis uzi <em>ĝi</em> kiel sekse neŭtralan pronomon, precipe por paroli pri nespecifa persono de nekonata sekso. Aldone al ĉi tiu modera ĝiismo ankaŭ aperis radikala ĝiismo, laŭ kiu ĉiuj uzoj de <em>li</em> kaj <em>ŝi</em> estu anstataŭigitaj per <em>ĝi</em>. La plej konata defendanto de ĉi tiu radikala ĝiismo estas la sidneja jutubisto Evildea (Richard Delamore), kaj radikala ĝiismo estas nun praktikata de pluraj anoj de la sidneja Esperanto-junularo.</p>



<h1 class="wp-block-heading" id="empiria-esplorstudo-pri-seksneŭtralaj-pronomoj">Empiria esplorstudo pri seksneŭtralaj pronomoj</h1>



<p>De la 13a de Aprilo ĝis la 24a de Majo 2019 funkciis interreta enketilo, per kiu eblis partopreni en ĉi tiu studo. La enketilo entenis plurajn demandojn pri la pronom-uzo de la enketato, demandojn pri la pronom-uzo, kiun la enketato aŭdis de aliaj homoj, demandojn pri la aĝo, sekso kaj Esperanta aktiveco de la enketato kaj etan lingvan teston por testi la lingvonivelon de la enketato.</p>



<p>Ideale estus, se ĉi tia esplorstudo povus esti bazita je tute reprezenta samplo de la esperantistaro. Tio tamen praktike ne realigeblas, interalie ĉar neniu scias, kio estas la entuta konsisto de la esperantistaro. En la planado de la studo mi do limigis min al la celo krei kiel eble plej reprezentan samplon de la rete kontakteblaj esperantistoj. La ĉi-cele uzata difino de <em>rete kontaktebla esperantisto</em> estas persono, kiu estas membro de esperantlingva interreta grupo (ekzemple dissendolisto, fejsbuka grupo aŭ Telegrama grupo), kaj kiu legas la mesaĝojn alvenantajn al tiu grupo kaj pretas reagi al ili. Kompreneble mi ne povis kontakti por ĉi tiu studo ĉiujn rete kontakteblajn esperantistojn, kaj tio ankaŭ ne estis la celo. La celo estis, ke la partoprenantoj de mia studo estu kiel eble plej reprezenta samplo de la rete kontakteblaj esperantistoj, por ke mi povu poste per statistikaj metodoj eltiri el miaj datumoj konkludojn pri la lingvouzo inter rete kontakteblaj esperantistoj. Por tiu celo mi afiŝis pri mia studo en 35 diversspecaj esperantlingvaj interretaj grupoj:</p>



<ul><li>Tri dissendolistoj, nome tiuj de la Akademio de Esperanto, de <em>Denask</em> (gepatroj de denaskaj esperantistoj) kaj de <em>ReVuloj</em> (redaktantoj de la Reta Vortaro)</li><li>21 fejsbukaj grupoj: <em>Esperanto</em>, <em>Esperantologio</em>, <em>Esperanto Parenteze</em>, <em>Duolingo Esperanto Learners</em>, <em>Seksa Egaleco en Esperanto</em> kaj 16 landaj/kontinentaj grupoj (ekzemple <em>Esperanto en Indonezio</em> kaj <em>Esperanto en Afriko</em>)</li><li>Sep Telegramaj grupoj: <em>Esperantujo</em>, <em>Esperantologio</em>, <em>Feminismo kaj egaleco</em>, <em>GLAT-aj esperantistoj</em> kaj tri landaj/kontinentaj grupoj</li><li>Kvar aliaj kanaloj: la uzreta grupo <em>soc.culture.esperanto</em>, la <em>Reddit</em>-grupo <em>r/Esperanto</em>, la tvitera/fejsbuka/Telegrama kanalo <em>Sal Esperantujo</em> kaj la <em>Lernu</em>-forumo</li></ul>



<p>La efektivaj partoprenantoj venis el 31 el ĉi tiuj 35 kontaktitaj grupoj. Entute partoprenis 287 homoj. La grupoj, el kiuj venis la plej multaj partoprenantoj, estis la fejsbuka grupo <em>Esperanto</em> (40 partoprenantoj), la dissendolisto <em>Denask</em> (34 partoprenantoj), la Telegrama grupo <em>Esperantujo</em> (32 partoprenantoj) kaj la kanalo <em>Sal Esperantujo</em> (27 partoprenantoj).</p>



<p>Mi afiŝis en la diversaj grupoj per malsamaj ligiloj al la enketilo por povi spuri de kie venis la partoprenantoj. Krome mi zorge planis la ordon, en kiu mi afiŝis en la diversspecaj grupoj, por ke la membroj de iuj specifaj grupoj, pri kiuj mi aparte interesiĝis, ne perdiĝu inter la partoprenantoj venantaj el teme pli ĝenerala grupo. Pro ĉi tiu kialo mi unue afiŝis pri la studo en la kvin grupoj de esperantologoj kaj lingvemuloj, poste ĉe <em>Denask</em>, poste ĉe la 19 landaj kaj kontinentaj grupoj, poste ĉe la kvin tre ĝeneral-temaj grupoj, poste ĉe la du grupoj celantaj Esperanto-lernadon, kaj fine ĉe la tri grupoj kun rilato al seksa egaleco aŭ rajtoj de GLAT-uloj. La decido afiŝi plej laste en la grupoj kun rilato al seksa egaleco aŭ rajtoj de GLAT-uloj baziĝis sur la ideo, ke tiu grupo povus malpliigi la reprezentecon de la samplo, ĉar ja estas atendeble, ke homoj aktivaj en tiaj grupoj estas pli akceptemaj al seksneŭtrala lingvaĵo. Sed se la homoj aktivaj en tiaj grupoj eltrovas pri la studo tra alia kanalo, ilia partopreno ne estas problema el la vidpunkto de samplo-reprezenteco. Fakte finfine estis nur naŭ partoprenantoj, kiuj partoprenis per ligilo el unu el ĉi tiuj grupoj, kaj tiu malgranda grupo neniel ŝanĝas la ĝeneralajn rezultojn de mia studo.</p>



<p>Por certigi, ke la vortumo de miaj afiŝoj pri la studo ne altiru pli da homoj interesiĝantaj pri seksneŭtrala lingvaĵo ol aliajn homojn, mi varbis por partopreno en mia studo sen ajna mencio pri tio, ke temas pri seksneŭtrala lingvaĵo. Jen la teksto uzita en ĉiuj miaj afiŝoj: “Mi nun kondukas esploron pri la uzo de pronomoj en la parola lingvouzo en Esperanto. Vi povas partopreni per plenigo de la sekva demandaro (daŭras ĉirkaŭ 8 ĝis 15 minutojn):”</p>



<p>La demandoj en la enketilo tuŝis diversajn temojn:</p>



<ul><li>Kompreno de la vorto <em>ri</em></li><li>Uzo de pronomo por paroli pri nespecifa persono: propra uzo de la enketato, kaj uzo, kiun la enketato aŭdis ĉe aliaj homoj</li><li>Propra kaj aŭdata uzo de pronomo por paroli pri neduuma persono</li><li>Propra kaj aŭdata praktikado de radikala riismo kaj radikala ĝiismo</li><li>Kompreno de la vorto <em>pajtro</em></li><li>Demandoj pri la aktiva kaj pasiva uzo de Esperanto fare de la enketato</li><li>Lingva testeto</li><li>Demandoj pri la aĝo kaj sekso de la enketato</li></ul>



<p>La detaloj de la diversaj demandoj estos klarigitaj en la sekcioj, en kiuj mi prezentos la koncernajn rezultojn.</p>



<h1 class="wp-block-heading" id="lingva-testeto">Lingva testeto</h1>



<p>La enketilo enhavis lingvan testeton kun la jenaj demandoj kaj elekt-ebloj:</p>



<ul><li>Petro vidas Paŭlon manĝi ______ pomon. (Temas pri la pomo de Petro.)
<ul><li>lian</li><li>sian</li></ul>
</li><li>_____ mankas butero.
<ul><li>Mi</li><li>Al mi</li></ul>
</li><li>Estas ______, ke vi jam venis.
<ul><li>bone</li><li>bonen</li><li>bona</li><li>bonan</li></ul>
</li><li>La aŭto povas veturi 180 kilometrojn _____ horo.
<ul><li>per</li><li>pro</li><li>po</li><li>en</li></ul>
</li><li>Mi devas ________ la akvon.
<ul><li>boli</li><li>ekboli</li><li>boligi</li><li>boliĝi</li></ul>
</li><li>La pordo nun estas ruĝa, sed mi volas farbi ĝin ______.
<ul><li>blanken</li><li>blankon</li><li>blankan</li><li>blanka</li></ul>
</li></ul>



<p>Jen la ĝustaj respondoj al la lingva testeto: lian, Al mi, bone, en, boligi, blanka</p>



<p>La kvanto de ĝustaj respondoj tre variis depende de la demando: Al la unua demando nur 166 el la 287 partoprenantoj respondis ĝuste, al la dua demando 280 respondis ĝuste, al la tria 264, al la kvara 138, al la kvina 263, kaj al la sesa 225 homoj respondis ĝuste. Do klare la demandoj havis malsamajn facileco-nivelojn. Al la unua kaj la kvara demando ankaŭ multaj lingve spertaj homoj malĝuste respondis, dum malĝusta respondo al la dua demando estas relative fidinda indikilo por nesufiĉa lingva sperto. Tial mi decidis doni malsamajn pezojn al la malsamaj demandoj, tiel ke malĝusta respondo al malfacila demando havu malpli da efiko ol malĝusta respondo al facila demando. Tion mi realigis jene: Por la unua kaj kvara demandoj oni povis ricevi po unu poenton, por la sesa demando du poentojn, por la tria kaj kvina demandoj po tri poentojn, kaj por la dua demando kvar poentojn. Tiel eblis atingi entute 14 poentojn. Por ĉiuj analizoj en ĉi tiu artikolo krom tiuj, en kiuj temas pri la sociologia konsisto de la partoprenantaro aŭ tiuj, en kiuj mi komparas la respondojn al la poentoj atingitaj en la lingvotesto, mi ignoras la partoprenantojn kun malpli ol 9 poentoj, ĉar ili supozeble ne havas sufiĉe da lingva sperto por kalkuliĝi kiel parto de la celgrupo de ĉi tiu esploro. El la 287 partoprenantoj, 267 ricevis almenaŭ 9 poentojn en la lingva testo, tiel ke la plej multaj statistikaĵoj en ĉi tiu artikolo temas pri ĉi tiuj 267 partoprenantoj.</p>



<h1 class="wp-block-heading" id="sociologiaj-ecoj-de-la-partoprenantaro">Sociologiaj ecoj de la partoprenantaro</h1>



<div class="wp-block-image"><figure class="alignright"><img loading="lazy" decoding="async" width="484" height="300" src="https://lingvakritiko.com/wp-content/uploads/2020/04/agho-1.png" alt="" class="wp-image-796" srcset="https://lingvakritiko.com/wp-content/uploads/2020/04/agho-1.png 484w, https://lingvakritiko.com/wp-content/uploads/2020/04/agho-1-300x186.png 300w" sizes="(max-width: 484px) 100vw, 484px" /><figcaption>Aĝo de la partoprenantoj</figcaption></figure></div>



<p>La ĉi-flanka grafikaĵo montras la aĝdistribuon de la partoprenantaro. Rimarkindas la relative alta proporcio de partoprenantoj malpli aĝaj ol 40 jaroj, entute 52,6%. Ni nenion scias pri la efektiva aĝdistribuo inter interrete kontakteblaj esperantistoj, sed ĉar mi kontaktis esperantistojn tra multaj malsamaj interretaj grupoj, la efektiva distribuo verŝajne ne estas tre malsimila al tiu de ĉi tiu samplo.</p>



<div class="wp-block-image"><figure class="alignright"><img loading="lazy" decoding="async" width="477" height="295" src="https://lingvakritiko.com/wp-content/uploads/2020/04/agho.png" alt="" class="wp-image-795" srcset="https://lingvakritiko.com/wp-content/uploads/2020/04/agho.png 477w, https://lingvakritiko.com/wp-content/uploads/2020/04/agho-300x186.png 300w" sizes="(max-width: 477px) 100vw, 477px" /><figcaption>Sekso de la partoprenantoj</figcaption></figure></div>



<p>Ĉi tiu dua grafikaĵo montras la sekson de la partoprenantoj. 71,4% indikis, ke ili estas nur viraj, 15,7% indikis, ke ili estas nur inaj, 4,9% indikis, ke ili havas alian aŭ neniun sekson, kaj 8,0% ne konigis ajnan informon pri sia sekso. Rimarkindas la relative alta proporcio de iĉoj kaj malalta proporcio de inoj. Ĝenerale en Esperantujo rimarkeblas, ke estas pli da iĉoj ol inoj, sed almenaŭ en ĉeestaj Esperanto-renkontiĝoj la proporcioj ne estas tiom malekvilibraj kiel en ĉi tiu samplo (laŭ informoj de diversaj organizantoj de Esperanto-renkontiĝoj, estas pli malpli 60-elcente iĉoj kaj 40-elcente inoj). Povas tamen esti, ke en la interrete aktiva esperantistaro tiu malekvilibro estas pli granda ol ĉe ĉeestaj Esperanto-renkontiĝoj. Krome povas esti, ke iĉoj pli emas partopreni en ĉi tiaj studoj ol inoj.</p>



<p>Unu el la demandoj al la partoprenantoj temis pri tio, kiajn Esperanto-aranĝojn ili vizitis dum la pasintaj du jaroj. La jena grafikaĵo montras la rezulton, laŭ kiu lokaj kluboj kaj naciaj Esperanto-aranĝoj estas la plej vizitataj Esperanto-aranĝoj inter la partoprenantoj de la studo.</p>



<figure class="wp-block-image size-large"><img loading="lazy" decoding="async" width="604" height="340" src="https://lingvakritiko.com/wp-content/uploads/2020/04/renkontighospeco.png" alt="" class="wp-image-802" srcset="https://lingvakritiko.com/wp-content/uploads/2020/04/renkontighospeco.png 604w, https://lingvakritiko.com/wp-content/uploads/2020/04/renkontighospeco-300x169.png 300w" sizes="(max-width: 604px) 100vw, 604px" /></figure>



<p>Krome estis demando pri tio, en kiuj kontinentoj ili partoprenis en Esperanto-aranĝoj dum la pasintaj du jaroj. Same kiel ĉe la antaŭa demando eblis elekti plurajn respondojn. La ĉi-suba grafikaĵo montras la rezultojn en maniero, kiu komprenigas, kiom da homoj elektis kiun kombinon de respondoj. Ekzemple, 121 partoprenantoj partoprenis Esperanto-aranĝojn nur en Eŭropo, kaj 20 partoprenantoj partoprenis aranĝon kaj en Eŭropo kaj en Ameriko. 40 partoprenantoj tute ne partoprenis ĉeestajn aranĝojn dum la pasintaj du jaroj.</p>



<figure class="wp-block-image size-large"><img loading="lazy" decoding="async" width="1024" height="731" src="https://lingvakritiko.com/wp-content/uploads/2020/04/Renkontighoj-1024x731.png" alt="" class="wp-image-803" srcset="https://lingvakritiko.com/wp-content/uploads/2020/04/Renkontighoj-1024x731.png 1024w, https://lingvakritiko.com/wp-content/uploads/2020/04/Renkontighoj-300x214.png 300w, https://lingvakritiko.com/wp-content/uploads/2020/04/Renkontighoj-768x549.png 768w, https://lingvakritiko.com/wp-content/uploads/2020/04/Renkontighoj-1536x1097.png 1536w, https://lingvakritiko.com/wp-content/uploads/2020/04/Renkontighoj-2048x1463.png 2048w, https://lingvakritiko.com/wp-content/uploads/2020/04/Renkontighoj-900x643.png 900w, https://lingvakritiko.com/wp-content/uploads/2020/04/Renkontighoj-1280x914.png 1280w" sizes="(max-width: 1024px) 100vw, 1024px" /></figure>



<p>La enketilo ne enhavis demandon pri la loĝlando de la enketato, do ĉi tiu informo pri la loko de la vizitataj Esperanto-aranĝoj estas la sola ekzistanta geografia informo pri la enketatoj.<sup class="footnote-ref"><a id="fnref1" href="#fn1">1</a></sup></p>



<h1 class="wp-block-heading" id="kompreno-de-ri">Kompreno de <em>ri</em></h1>



<p>La unua demando en la enketilo temis pri tio, ĉu la enketato komprenas la vorton <em>ri</em>. 81% de la partoprenantoj respondis jese. Tiuj, kiuj respondis jese, devis aldone provizi difinon de <em>ri</em>, kaj fakte ĉiuj provizitaj difinoj estis tiaj, ke ili montris, ke la enketato efektive komprenas la intencon de la vorto <em>ri</em>. Pli specife, 75% de la enketatoj provizis difinon, kiu donas sekse neŭtralan difinon de <em>ri</em> (do signifon, laŭ kiu <em>ri</em> estas uzebla sendepende de la sekso de la priparolata persono), dum 4% provizis difinon, laŭ kiu <em>ri</em> havas specife neduuman signifon (do signifon, laŭ kiu <em>ri</em> estas uzebla nur por neduumaj personoj). Ĉe la restantaj 2% la vortumo de la difino  ne sufiĉe klare precizigas, ĉu <em>ri</em> estas komprenata kiel sekse neŭtrala aŭ kiel sekse neduuma.</p>



<p>Kiel montras la ĉi-suba grafikaĵo, la kompreno de <em>ri</em> estis pli alta ĉe partoprenantoj malpli aĝaj ol 50 ol ĉe la pli aĝaj partoprenantoj.</p>



<figure class="wp-block-image size-large"><img loading="lazy" decoding="async" width="583" height="242" src="https://lingvakritiko.com/wp-content/uploads/2020/04/ri-kompreno_lau_agho.png" alt="" class="wp-image-807" srcset="https://lingvakritiko.com/wp-content/uploads/2020/04/ri-kompreno_lau_agho.png 583w, https://lingvakritiko.com/wp-content/uploads/2020/04/ri-kompreno_lau_agho-300x125.png 300w" sizes="(max-width: 583px) 100vw, 583px" /></figure>



<p>Ĉar la diferenco inter la aĝogrupoj ne aspektas tre granda en la grafikaĵo, iuj verŝajne demandas sin, ĉu tiu diferenco entute estas statistike signifa. Por tio mi faris statistikan teston. Por ĉiuj statistikaj testoj rilataj al aĝodiferencoj, mi dividis la partoprenantojn en tri grupojn: Junuloj (malpli aĝaj ol 30), mezaĝuloj (30-49) kaj maljunuloj (ekde 50). Ĉi tiel la partoprenantaro estis dividita en tri simile grandajn klasojn, kaj ĉiu klaso estis sufiĉe granda por ebligi bonan distingon inter statistike signifaj rezultoj kaj hazardaj variaĵoj. Por ĉiu paro de komparataj klasoj, mi testis per statistika testo, kiu nomiĝas <em>duvosta Z-testo por kompari du proporciojn</em>, ĉu efektive la diferenco inter la du klasoj estas statistike signifa. Mi nomas diferencon statistike signifa, kiam la signifeco-nivelo <em>p</em> estas malpli ol 0,05, kaj mi nomas diferencon statistike tre signifa, kiam la signifeco-nivelo <em>p</em> estas malpli ol 0,01.</p>



<p>Koncerne komprenon de <em>ri</em> la diferenco inter junuloj kaj maljunuloj estis statistike signifa (p=0,023), kaj ankaŭ la diferenco inter mezaĝuloj kaj maljunuloj estis statistike signifa (p=0,035). La diferenco inter junuloj kaj mezaĝuloj aliflanke ne estis statistike signifa (p=0,764). </p>



<h1 class="wp-block-heading" id="pronomo-por-nespecifa-persono">Pronomo por nespecifa persono</h1>



<p>La enketilo enhavis demandon pri tio, kia(j)n pronomo(j)n la enketato parole uzas por paroli pri  nespecifa persono. Tiu uzo estis ilustrita per la jena ekzempla frazo:  “Se teamano sendas fakturon al la kasisto, ☐ devas sendi kopion de ĝi al la prezidanto.” Estis klarigite, ke la intenco ĉi tie estas, ke la teamano, kiu sendas la fakturon al la kasisto, aldone sendu ĝin kopie al la prezidanto. Eblis elekti aŭ antaŭpreparitan respondon aŭ entajpi  sian propran respondon. La antaŭpreparitaj elekt-ebloj estis <em>li</em>, <em>ŝi</em>, <em>ĝi</em>, <em>ri</em>, <em>ili</em>, <em>li aŭ ŝi</em>, <em>ŝi aŭ li</em> kaj <em>tiu</em>, kaj krome estis antaŭpreparitaj respondoj por tiuj, kiuj kutime evitas pronomon en tiaj situacioj, kaj por tiuj, kiuj ne sufiĉe bone memoras, kion ili kutime uzas en tiaj situacioj. Eblis elekti plurajn respondojn.</p>



<p>La sekva grafikaĵo montras, kiu respondo estis elektita kiom ofte. Aliaj respondoj aperis neglekteble malofte.</p>



<figure class="wp-block-image size-large"><img loading="lazy" decoding="async" width="490" height="303" src="https://lingvakritiko.com/wp-content/uploads/2020/04/nespecifa_pronomo.png" alt="" class="wp-image-809" srcset="https://lingvakritiko.com/wp-content/uploads/2020/04/nespecifa_pronomo.png 490w, https://lingvakritiko.com/wp-content/uploads/2020/04/nespecifa_pronomo-300x186.png 300w" sizes="(max-width: 490px) 100vw, 490px" /></figure>



<p>Estas rimarkinde, ke nur 36% elektis <em>li</em>, malgraŭ tio, ke tia uzo de <em>li</em> estas Fundamenta, Zamenhofa kaj ĝis la 1960aj jaroj estis senhezite praktikata de preskaŭ ĉiuj esperantistoj. Tio montras, ke jam okazis grava lingva ŝanĝo. Kaj fakte, de tiuj 36%, kiuj elektis <em>li</em>, 21% elektis ankaŭ aliajn eblojn kaj nur 15% elektis nur la eblon <em>li</em>. Ankoraŭ ekzistas multe da varieco pri tio, kio estas uzata anstataŭ <em>li</em> por priparoli nespecifan personon.</p>



<p>La sekva grafikaĵo montras, kiom kutimaj estis la diversaj eblaj kombinoj de respondoj. Ekzemple ĝi montras, ke el la 267 lingve sufiĉe spertaj partoprenantoj, 40 uzas nur <em>li</em> por nespecifaj personoj, 32 uzas nur <em>tiu</em>, 27 uzas nur <em>li aŭ ŝi</em> (aŭ <em>ŝi aŭ li</em>), 22 uzas nur <em>ri</em>, 15 uzas nur <em>ĝi</em>, 23 uzas foje <em>li aŭ ŝi</em> kaj foje <em>tiu</em>, 15 uzas foje <em>li</em> kaj foje <em>li aŭ ŝi</em>, kaj 14 uzas foje <em>ri</em> kaj foje <em>tiu</em>.</p>



<figure class="wp-block-image size-large"><img loading="lazy" decoding="async" width="1024" height="731" src="https://lingvakritiko.com/wp-content/uploads/2020/04/nespecifa_uzo_2-1-1024x731.png" alt="" class="wp-image-810" srcset="https://lingvakritiko.com/wp-content/uploads/2020/04/nespecifa_uzo_2-1-1024x731.png 1024w, https://lingvakritiko.com/wp-content/uploads/2020/04/nespecifa_uzo_2-1-300x214.png 300w, https://lingvakritiko.com/wp-content/uploads/2020/04/nespecifa_uzo_2-1-768x549.png 768w, https://lingvakritiko.com/wp-content/uploads/2020/04/nespecifa_uzo_2-1-1536x1097.png 1536w, https://lingvakritiko.com/wp-content/uploads/2020/04/nespecifa_uzo_2-1-2048x1463.png 2048w, https://lingvakritiko.com/wp-content/uploads/2020/04/nespecifa_uzo_2-1-900x643.png 900w, https://lingvakritiko.com/wp-content/uploads/2020/04/nespecifa_uzo_2-1-1280x914.png 1280w" sizes="(max-width: 1024px) 100vw, 1024px" /></figure>



<p>La sekva grafikaĵo montras la respondojn laŭ aĝo. </p>



<figure class="wp-block-image size-large"><img loading="lazy" decoding="async" width="602" height="389" src="https://lingvakritiko.com/wp-content/uploads/2020/04/nespecifa_pronomo_lau_agho.png" alt="" class="wp-image-811" srcset="https://lingvakritiko.com/wp-content/uploads/2020/04/nespecifa_pronomo_lau_agho.png 602w, https://lingvakritiko.com/wp-content/uploads/2020/04/nespecifa_pronomo_lau_agho-300x194.png 300w" sizes="(max-width: 602px) 100vw, 602px" /></figure>



<p>Plej rimarkinda la aĝodiferenco en la uzo estas ĉe <em>ri</em>: Dum ĉe la 10- ĝis 19-jaraĝuloj 40% uzas <em>ri</em> por nespecifa persono, neniuj de la pli ol 70-jaraĝaj partoprenantoj faras tion. Ĉe <em>li</em> kaj <em>li aŭ ŝi</em> observeblas la mala tendenco: Tiujn formojn pli ŝatas maljunuloj ol junuloj. Ĉe la uzado de <em>tiu</em> kaj <em>ĝi</em> ne rimarkeblas aĝodiferenco.</p>



<p>Ankaŭ la statistikaj testoj konfirmas tion: ĉe la uzado de <em>ri</em> la diferenco inter junuloj kaj maljunuloj estas statistike tre signifa (p&lt;0,00001), kaj ankaŭ la diferenco inter mezaĝuloj kaj maljunuloj estas tre signifa (p=0,0019), dum la diferenco inter junuloj kaj mezaĝuloj ne estas statistike signifa (p=0,124). Ĉe la uzado de <em>li</em> kaj de <em>li aŭ ŝi</em> la diferenco inter junuloj kaj maljunuloj estis statistike signifa sen esti tre signifa (p=0,029 kaj p=0,018 respektive), dum la aliaj komparoj inter aĝo-klasoj ne donas statistike signifajn rezultojn ĉe la uzado de <em>li</em> kaj de <em>li aŭ ŝi</em>. Ĉe la uzado de <em>tiu</em> kaj de <em>ĝi</em> neniu diferenco inter aĝo-klasoj estas statistike signifa.</p>



<p>La lasta grafikaĵo de ĉi tiu sekcio montras la pronom-uzon por nespecifa persono laŭ la sekso de la partoprenanto. </p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2020/04/nespecifa_pronomo_lau_sekso.png" alt="" class="wp-image-812" srcset="https://lingvakritiko.com/wp-content/uploads/2020/04/nespecifa_pronomo_lau_sekso.png 605w, https://lingvakritiko.com/wp-content/uploads/2020/04/nespecifa_pronomo_lau_sekso-300x169.png 300w" sizes="(max-width: 605px) 100vw, 605px" /></figure>



<p>La diferencoj inter la seksoj estas plej rimarkindaj kaj statistike plej signifaj ĉe la uzado de <em>ri</em> por nespecifaj personoj: Inter neduumuloj la uzo de <em>ri</em> por nespecifaj personoj estas en statistike tre signifa kvanto pli granda ol ĉe inoj kaj ĉe iĉoj (p=0,0083 kaj p&lt;0,00001 respektive). Inter la inoj estas statistike signife pli da personoj, kiuj tiel uzas <em>ri</em> ol inter iĉoj (p=0,046). Ankaŭ ĉe la uzado de <em>li</em> por nespecifaj personoj estas rimarkindaj kaj statistike signifaj diferencoj: Ĉe iĉoj tia uzo de <em>li</em> estas en statistike tre signifa maniero pli kutima ol ĉe inoj (p=0,0031), kaj en statistike signifa maniero pli kutima ol ĉe neduumuloj (p=0,017); la diferenco inter inoj kaj neduumuloj ĉe la uzado de <em>li</em> aliflanke ne estas statistike signifa (p=0,424). Ĉe la uzado de <em>tiu</em>, <em>li aŭ ŝi</em> kaj <em>ĝi</em> ne estis statistike signifaj diferencoj inter la seksoj. (Notu, ke pro la malgranda kvanto de neduumuloj inter la partoprenantoj (nome 13), eĉ diferencoj, kiuj aspektas grandaj en la grafikaĵo, ne nepre estas statistike signifaj, ekzemple ĉe la uzado de <em>li aŭ ŝi</em>.)</p>



<h1 class="wp-block-heading" id="pronomo-por-neduumuloj">Pronomo por neduumuloj</h1>



<p>La enketilo krome enhavis demandon pri tio, kian pronomon la enketato uzus por paroli pri specifa neduumulo. Por tiu celo la sekva situacio estis prezentita en la enketilo:</p>



<blockquote class="wp-block-quote"><p>Supozu, ke vi ekkonas iun ne-esperantiston, kies seksa identeco estas nek ina nek virseksa, kaj ke tiu persono komunikas al vi la jenajn preferojn: &#8220;Mi sentas ofendiĝon, kiam iu mise nomas min &#8216;viro&#8217; aŭ &#8216;virino&#8217;, kaj deziras, ke por paroli pri mi oni ne uzu pronomon, kiu esprimas inecon aŭ virseksecon. Krome, mi sentas ofendiĝon, kiam iu parolas pri mi uzante pronomon, kiun oni kutime uzas preskaŭ nur por aĵoj kaj infanetoj.&#8221;</p></blockquote>



<p>Post ĉi tiu klarigo de la situacio estis jena demando:</p>



<blockquote class="wp-block-quote"><p>Imagu, ke en Esperant-lingva konversacio, vi parolas pri ĉi tiu persono, kaj ke pro ofta remenciado konvenus uzi pronomon por remencii ĉi tiun personon. Kiun pronomon vi tiam uzus por remencii ĉi tiun personon?</p></blockquote>



<p>Estis la sekvaj respond-ebloj:</p>



<ul><li>ri</li><li>ĝi</li><li>Mi ignorus la peton de tiu persono kaj uzus &#8220;ŝi&#8221; aŭ &#8220;li&#8221; depende de tio, ĉu mi preferas klasigi tiun personon kiel virinon aŭ kiel viron.</li><li>Mi sisteme evitus la uzadon de pronomo per uzado de la nomo aŭ esprimo kiel &#8220;ĉi tiu persono&#8221;, eĉ se tio foje kaŭzas ĝene longajn frazojn kaj ĝenajn ripetojn.</li><li>Alia: ______________________</li></ul>



<p>Ĉar temis pri unuopa specifa situacio (eĉ se nur imagita), eblis elekti nur unu respondon. La jena grafikaĵo montras, kiom oftaj estis la diversaj respondoj:</p>



<figure class="wp-block-image size-large"><img loading="lazy" decoding="async" width="543" height="340" src="https://lingvakritiko.com/wp-content/uploads/2020/04/neduuma_pronomo.png" alt="" class="wp-image-815" srcset="https://lingvakritiko.com/wp-content/uploads/2020/04/neduuma_pronomo.png 543w, https://lingvakritiko.com/wp-content/uploads/2020/04/neduuma_pronomo-300x188.png 300w" sizes="(max-width: 543px) 100vw, 543px" /></figure>



<p>Kiel videblas en la grafikaĵo, la plej ofta unuopa elekto estis <em>ri</em>, kiun elektis 38% de la partoprenantoj. 20% sisteme evitus la uzon de pronomo, kaj 15% uzus <em>ŝi</em> aŭ <em>li</em> laŭ propra<span style="text-decoration: underline;"></span> klasigo-prefero. La due plej ofte elektita sekse neŭtrala pronomo estis <em>ĝi</em>, sed ĝi estis elektita de nur 10% de la partoprenantoj kompare al la 38%, kiuj elektis <em>ri</em>. Entute 17% respondis ion alian ol la kvar antaŭpreparitaj respondoj. La plej preferataj el tiuj aliaj respondoj estis <em>tiu</em> (2,6%), <em>ŝli</em> (2,2%), demando al la priparolato pri la preferata pronomo (2,2%) kaj <em>li</em> (1,1%). Notu, ke la supre citita situacio estis konceptita tiel, ke demando al la priparolato pri la preferata pronomo fakte ne estis tre senchava elekto, ĉar la priparolata persono estas ne-esperantisto, kaj temas pri tio, kiel paroli pri ri en Esperanto.</p>



<p>La sekva grafikaĵo montras la respondojn laŭ la aĝo de la partoprenintoj:</p>



<figure class="wp-block-image size-large"><img loading="lazy" decoding="async" width="605" height="340" src="https://lingvakritiko.com/wp-content/uploads/2020/04/neduuma_pronomo_lau_agho-1.png" alt="" class="wp-image-819" srcset="https://lingvakritiko.com/wp-content/uploads/2020/04/neduuma_pronomo_lau_agho-1.png 605w, https://lingvakritiko.com/wp-content/uploads/2020/04/neduuma_pronomo_lau_agho-1-300x169.png 300w" sizes="(max-width: 605px) 100vw, 605px" /></figure>



<p>Kiel videble, la uzo de <em>ri</em> por neduumulo dependas multe de la aĝo de la partoprenanto: Dum inter la sub-30-jaraĝuloj 62% indikis, ke ili uzus <em>ri</em> por neduumulo, inter la pli-ol-50-jaraĝuloj estis nur 21%. Statistika testo konfirmis, ke inter junuloj kaj la aliaj du aĝgrupoj estas statistike tre signifa diferenco (p=0,0013 por la diferenco inter junuloj kaj mezaĝuloj; p&lt;0,00001 por la diferenco inter junuloj kaj maljunuloj), kaj ke ankaŭ inter mezaĝuloj kaj maljunuloj estas statistike signifa diferenco (p=0,012). Ankaŭ ĉe la sistema evito de pronomo (inkluzive de la uzado de <em>tiu</em>) la diferenco inter maljunuloj kaj la aliaj du aĝgrupoj estas statistike tre signifa (p&lt;0,0001 por la diferenco al la junuloj; p=0,0010 por la diferenco al la mezaĝuloj). Nur 3 el la 78 junuloj (3,8%) indikis, ke ili uzus <em>li</em> aŭ <em>ŝi</em> laŭ propra klasigo-prefero, dum ĉe mezaĝuloj kaj maljunuloj tiu proporcio kreskis al 18% kaj 17% respektive, kio estis statistike tre signifa diferenco (p=0,0032 kaj p=0,0054 respektive). Ĉiuj aliaj diferencoj inter la aĝgrupoj estis statistike nesignifaj.</p>



<h1 class="wp-block-heading" id="rekta-komparo-de-ri-kaj-ĝi">Rekta komparo de <em>ri</em> kaj <em>ĝi</em></h1>



<p>La du plej multe uzataj triapersonaj pronomoj por paroli seksneŭtrale pri unuopa persono estas <em>ri</em> kaj <em>ĝi</em>: El la 267 lingve sufiĉe spertaj partoprenintoj, 113 (42,3%) indikis ian propran uzon de <em>ri</em>, 63 (23,6%) indikis ian propran uzon de <em>ĝi</em>, 20 (7,5%) indikis ian propran uzon de <em>ŝli</em>, 2 (0,75%) indikis ian propran uzon de <em>gi</em>, kaj neniu indikis propran uzon de alia seksneŭtrala persona pronomo. (Tamen notu, ke la ciferoj por <em>ri</em> kaj <em>ĝi</em> unuflanke kaj por <em>ŝli</em> kaj <em>gi</em> aliflanke ne estas rekte kompareblaj, ĉar <em>ri</em> kaj <em>ĝi</em> estis inter la antaŭpreparitaj elekteblaj respondoj, dum <em>ŝli</em> kaj <em>gi</em> devis esti entajpitaj de la enketato.)</p>



<p>En ĉi tiu sekcio mi rekte komparos la efektivan uzadon de la seksneŭtralaj pronomoj <em>ri</em> kaj <em>ĝi</em> laŭ diversaj mezuroj, prenante en konsideron ankaŭ la indikojn de la partoprenantoj pri tio, kiun lingvouzon ili aŭdis de aliaj esperantistoj. Per tio, ke mi demandis pri la lingvouzo aŭdita de aliaj, mi atingis, ke la rezultoj temas ne nur pri la samplo de 287 esperantistoj (267 lingve sufiĉe spertaj), sed ankaŭ pri la lingvouzo de ĉiuj esperantistoj en kontakto kun esperantistoj el la samplo.</p>



<p>Por kompari la efektivan uzadon de <em>ri</em> kaj <em>ĝi</em>, mi distingas tri specojn de pronom-uzo: pronom-uzo por nespecifa persono, pronom-uzo por neduuma persono, kaj radikala uzo de seksneŭtrala pronomo. La datumoj pri la radikala pronom-uzo baziĝas je la sekva demando kaj la sama demando pri <em>ĝi</em>:</p>



<blockquote class="wp-block-quote"><p>Kelkaj esperantistoj sisteme uzas &#8220;ri&#8221; kiel pronomon por personoj, eĉ kiam temas pri specifaj personoj de konata seksa identeco. Ĉu vi mem tiel uzas &#8220;ri&#8221;?</p></blockquote>



<p>Kelkaj enketatoj respondis jese al ĉi tiu demando, kvankam ili ne indikis, ke ili uzas <em>ri</em> por paroli pri nespecifa persono aŭ por paroli pri neduumulo. Tiuj enketatoj do ŝajne ne komprenis ĉi tiun demandon tiel, kiel mi intencis ĝin. En la ĉi-sube prezentitajn ciferojn por <em>radikala riismo</em> kaj <em>radikala ĝiismo</em> mi enkalkulis nur tiujn enketatojn, kiuj kohere respondis al la tri demandoj pri la respektiva pronomo, do kiuj indikis, ke ili uzas la saman pronomon (<em>ri</em> aŭ <em>ĝi</em>) por nespecifa persono, por neduumulo kaj por specifa persono de konata seksa identeco.</p>



<p>Krome la enketato estis demandita pri tio, ĉu ri jam aŭdis tian radikalan uzon de <em>ri</em> aŭ <em>ĝi</em> de iu alia esperantisto.</p>



<p>Aldone al la ciferoj por tiuj tri apartaj kategorioj de pronom-uzo mi ankaŭ prezentas la suman kvanton de uzado de <em>ri</em> kaj <em>ĝi</em>. Por tio mi uzas la esprimon <em>ajna uzo</em>. </p>



<p>Jen la lingvouzo de la enketatoj laŭ ĉi tiuj malsamaj kategorioj:</p>



<figure class="wp-block-image size-large"><img loading="lazy" decoding="async" width="466" height="293" src="https://lingvakritiko.com/wp-content/uploads/2020/05/propra_pronom-uzo.png" alt="" class="wp-image-839" srcset="https://lingvakritiko.com/wp-content/uploads/2020/05/propra_pronom-uzo.png 466w, https://lingvakritiko.com/wp-content/uploads/2020/05/propra_pronom-uzo-300x189.png 300w" sizes="(max-width: 466px) 100vw, 466px" /></figure>



<p>Kaj jen la lingvouzo, kiun la enketatoj aŭdis ĉe aliaj esperantistoj:<sup class="footnote-ref"><a id="fnref2" href="#fn2">2</a></sup></p>



<figure class="wp-block-image size-large"><img loading="lazy" decoding="async" width="468" height="290" src="https://lingvakritiko.com/wp-content/uploads/2020/04/audita_pronom-uzo.png" alt="" class="wp-image-823" srcset="https://lingvakritiko.com/wp-content/uploads/2020/04/audita_pronom-uzo.png 468w, https://lingvakritiko.com/wp-content/uploads/2020/04/audita_pronom-uzo-300x186.png 300w" sizes="(max-width: 468px) 100vw, 468px" /></figure>



<p>Ĉe la propra lingvouzo de la enketatoj, <em>ri</em> estis en statistike tre signifa kvanto pli uzata ol <em>ĝi</em> por neduumuloj kaj en la suma kategorio <em>ajna uzo</em> (p&lt;0,00001 ambaŭfoje), dum la diferencoj inter <em>ri</em> kaj <em>ĝi</em> ĉe la nespecifa kaj radikala pronom-uzo ne estas statistike signifaj. Ĉe la pronom-uzo aŭdita de aliaj esperantistoj, en ĉiuj kvar kategorioj <em>ri</em> estis en statistike tre signifa kvanto pli aŭdata ol <em>ĝi</em> (p&lt;0,001 en ĉiuj kvar kazoj).</p>



<p>La sekva grafikaĵo montras la uzon kaj aŭdon (laŭ la suma kategorio <em>ajna uzo</em>) de <em>ri</em> kaj <em>ĝi</em> laŭ la aĝo de la enketato:</p>



<figure class="wp-block-image size-large"><img loading="lazy" decoding="async" width="459" height="285" src="https://lingvakritiko.com/wp-content/uploads/2020/04/uzo_kaj_audo_lau_agho.png" alt="" class="wp-image-827" srcset="https://lingvakritiko.com/wp-content/uploads/2020/04/uzo_kaj_audo_lau_agho.png 459w, https://lingvakritiko.com/wp-content/uploads/2020/04/uzo_kaj_audo_lau_agho-300x186.png 300w" sizes="(max-width: 459px) 100vw, 459px" /></figure>



<p>Rimarkindas, ke krom la uzo kaj aŭdo de <em>ri</em> ankaŭ la aŭdo de <em>ĝi</em> estas pli kutima inter junuloj ol inter maljunuloj, dum ĉe la uzo de <em>ĝi</em> ne estas signifaj diferencoj laŭ la aĝo. Jen resumo de la statistikaj testoj, kiuj konfirmas tion:</p>



<ul><li> Uzo de <em>ri</em>: Tre signifaj diferencoj inter la tri aĝgrupoj </li><li> Uzo de <em>ĝi</em>: Neniuj signifaj diferencoj inter la tri aĝgrupoj </li><li> Aŭdo de <em>ri</em>: Tre signifaj diferencoj inter maljunuloj kaj junuloj/mezaĝuloj </li><li> Aŭdo de <em>ĝi</em>: Signifaj diferencoj inter ĉiuj tri aĝgrupoj; inter junuloj kaj mezaĝuloj/maljunuloj eĉ estas tre signifaj diferencoj. </li></ul>



<p>Mi aldone per statistika testo komparis la uzon de <em>ri</em> laŭ la tri uzkategorioj (<em>specifa</em>, <em>neduuma</em> kaj <em>radikala</em>) fare de junuloj kaj maljunuloj, kaj por ĉiu el la tri uzkategorioj la uzo de <em>ri</em> fare de junuloj estis en statistike tre signifa kvanto pli alta ol la uzo de <em>ri</em> fare de maljunuloj.</p>



<p>Mi kontrolis, ĉu la uzo aŭ aŭdo de <em>ri</em> aŭ <em>ĝi</em> ankaŭ korelaciis kun alia eco de la enketatoj ol la aĝo, kaj trovis la plej rimarkindan korelacion kun la fakto, ĉu la enketato dum la pasintaj du jaroj partoprenis junularan aranĝon:</p>



<figure class="wp-block-image size-large"><img loading="lazy" decoding="async" width="476" height="294" src="https://lingvakritiko.com/wp-content/uploads/2020/04/uzo_kaj_audo_lau_junulara_arangho.png" alt="" class="wp-image-829" srcset="https://lingvakritiko.com/wp-content/uploads/2020/04/uzo_kaj_audo_lau_junulara_arangho.png 476w, https://lingvakritiko.com/wp-content/uploads/2020/04/uzo_kaj_audo_lau_junulara_arangho-300x185.png 300w" sizes="(max-width: 476px) 100vw, 476px" /></figure>



<p>Notu, ke inter la partoprenintoj de junularaj aranĝoj 61% indikis, ke ili mem iel uzis/uzus <em>ri</em>, dum 89% indikis, ke ili aŭdis <em>ri</em> de aliaj esperantistoj. Tiuj ciferoj estas en statistike tre signifa kvanto pli altaj ol la koncernaj kvantoj por nepartoprenintoj de junularaj aranĝoj (36% kaj 46% respektive). Tio estas indiko por tio, ke en junularaj Esperanto-aranĝoj, la pronomo <em>ri</em> jam estas relative vaste uzata. La uzo kaj aŭdo de <em>ĝi</em> aliflanke ne estas influata de partopreno en junulara aranĝo (la etaj diferencoj videblaj en la grafikaĵo ne estas statistike signifaj).</p>



<p>La fakto, ke kaj la aĝo kaj la partopreno en junulara aranĝo pozitive korelacias kun la uzado de <em>ri</em>, levas la demandon, kio el la du ecoj estas la kaŭzoj por la uzado de <em>ri</em>. Alivorte, ĉu la pliofteco de <em>ri</em> inter partoprenintoj de junularaj aranĝoj estas plene klarigebla per tio, ke tiuj homoj estas pli junaj kaj ke pli junaj homoj ĝenerale pli uzas <em>ri</em>? Aŭ ĉu eble inverse, la pliofteco de <em>ri</em> inter junuloj estas plene klarigebla per tio, ke junuloj pli multe partoprenas junularajn aranĝojn, kaj ke en junularaj aranĝoj disvastiĝis la emo uzi <em>ri</em>? Por respondi tiujn demandojn, mi analizis kiel la uzado de <em>ri</em> varias inter junaj kaj maljunaj partoprenintoj de junularaj aranĝoj, kaj kiel ĝi varias inter junaj kaj maljunaj nepartoprenintoj de junularaj aranĝoj. La sekva grafikaĵo montras la rezultojn:</p>



<figure class="wp-block-image size-large"><img loading="lazy" decoding="async" width="479" height="281" src="https://lingvakritiko.com/wp-content/uploads/2020/04/ri-uzo_kaj_ri-audo_lau_agho_kaj_junulara_arangho.png" alt="" class="wp-image-830" srcset="https://lingvakritiko.com/wp-content/uploads/2020/04/ri-uzo_kaj_ri-audo_lau_agho_kaj_junulara_arangho.png 479w, https://lingvakritiko.com/wp-content/uploads/2020/04/ri-uzo_kaj_ri-audo_lau_agho_kaj_junulara_arangho-300x176.png 300w" sizes="(max-width: 479px) 100vw, 479px" /></figure>



<p>Ĉe la blua linio ne estas statistike signifaj diferencoj inter la tri aĝgrupoj, do la partoprenintoj de junularaj aranĝoj ĝenerale estas relative emaj al uzado de <em>ri</em> sendepende de ilia aĝo. Ĉe la oranĝkolora linio aliflanke estas statistike tre signifaj diferencoj inter la junuloj kaj maljunuloj kaj statistike signifaj diferencoj inter mezaĝuloj kaj maljunuloj. Do ĉe la ne-partoprenintoj de junularaj aranĝoj la uzado de <em>ri</em> dependas forte de la aĝo. La diferenco inter la blua kaj la oranĝkolora linioj estas nesignifa ĉe la junuloj, tre signifa ĉe la mezaĝuloj kaj signifa ĉe la maljunuloj. Do la junuloj estas <em>ri</em>-emaj sendepende de tio, ĉu ili partoprenas junularan aranĝon aŭ ne, dum ĉe la mezaĝuloj kaj maljunuloj la <em>ri</em>-emo dependas de tio, ĉu ili partoprenis junularan aranĝon.</p>



<p>Resume ĉi tiu analizo montras, ke kaj juneco kaj partopreno en junularaj aranĝoj havas pozitivan influon al la emo uzi <em>ri</em>, sed ke tiu influo ne adiciiĝas kiam oni plenumas ambaŭ kriteriojn: Se oni partoprenas junularajn aranĝojn, tio kreskigas onian <em>ri</em>-emon, kaj tiam la aĝo ne plu gravas. Simile, junuloj estas pli <em>ri</em>-emaj ol la aliaj aĝgrupoj, sendepende de tio, ĉu ili partoprenas junularan aranĝon aŭ ne.</p>



<p>La ĝisnuna analizo nenion diras pri tio, kiuj kombinoj de <em>ri</em>-uzo kaj <em>ĝi</em>-uzo laŭ la diversaj kategorioj estas plej disvastiĝintaj. La jena listo prezentas la oftecon de diversaj kombinoj. En ĉiu listero nemencio de kategorio signifas, ke nek <em>ri</em> nek <em>ĝi</em> estas uzata laŭ tiu kategorio. Ekzemple, la dua listero signifas, ke 47 el la 267 lingve sufiĉe spertaj enketatoj uzas <em>ri</em> por neduumuloj kaj krom tio evitas <em>ri</em> kaj <em>ĝi</em> por personoj.</p>



<ul><li>105 tute evitas <em>ri</em> kaj <em>ĝi</em> por personoj.</li><li>47 uzas <em>ri</em> por neduumuloj.</li><li>30 uzas <em>ri</em> por nespecifaj personoj kaj por neduumuloj.</li><li>14 praktikas konsekvencan radikalan riismon.</li><li>12 uzas <em>ĝi</em> por nespecifaj personoj.</li><li>8 uzas <em>ĝi</em> por nespecifaj personoj kaj neduumuloj.</li><li>8 praktikas konsekvencan radikalan ĝiismon.</li><li>21 praktikas ian alian uzadon de <em>ĝi</em> por personoj.</li><li>8 praktikas ian alian uzadon de <em>ri</em> por personoj.</li><li>14 praktikas ian uzadon de <em>ri</em> kaj <em>ĝi</em> por personoj.</li></ul>



<p>Unu rimarkinda trajto de ĉi tiuj ciferoj estas, ke la plej multaj uzantoj de <em>ri</em> kolektiĝis en tri ĉefajn grupojn (<em>ri</em> nur por neduumuloj, <em>ri</em> por nespecifaj personoj kaj neduumuloj, kaj <em>ri</em> por ĉiuj personoj), dum tiuj, kiuj uzas <em>ĝi</em> por personoj, dividiĝas en pli multajn, plejparte tre malgrandajn grupojn de diversaj uzkutimoj koncerne la uzadon de <em>ĝi</em> por personoj.</p>



<p>El la 14 personoj menciitaj en la lasta listero, nur tri praktikas uzadon de <em>ĝi</em> por nespecifaj personoj kaj <em>ri</em> por neduumuloj, kiel reklamate de Akademiano Kirilo Brosch. (Tamen indas noti, ke Brosch mem komencis reklami tian pronom-uzon nur en Januaro 2019, tri ĝis kvar monatojn antaŭ la studo, kaj de tiam pludaŭrigas la varbadon por tia pronom-uzo. Do estas imageble, ke tia pronom-uzo intertempe jam disvastiĝis pli ol mezurite antaŭ unu jaro, kaj ke ĝi estontece pludisvastiĝos. Sed ankaŭ estas imageble, ke tia kombino de <em>ĝi</em>-uzo kaj <em>ri</em>-uzo restos marĝena fenomeno.)</p>



<p>Oni povas demandi sin, kiun influon la lingva nivelo havas je la pronom-uzo. Mi do komparis la kvanton de uzado de <em>ri</em> aŭ <em>ĝi</em> laŭ la diversaj uzo-kategorioj kun la poentoj ricevitaj en la lingva testeto (ĉi tie mi inkluzivis ankaŭ tiujn, kiuj ricevis malpli ol 9 poentojn). En la uzo-kategorioj <em>nespecifa</em>, <em>neduuma</em> kaj <em>ajna uzo</em> ne estis statistike signifa korelacio inter la ricevita poentaro kaj la indikoj pri uzado de <em>ri</em> aŭ <em>ĝi</em>. Ĉe la radikala riismo kaj ĝiismo tamen ja noteblis statistike signifaj diferencoj laŭ la lingvonivelo: Inter la lingve plej spertaj partoprenantoj (kun 13 aŭ 14 poentoj en la lingva testeto) nur 4,5% praktikas radikalan riismon kaj 1,3% praktikas radikalan ĝiismon, dum inter la lingve malpli spertaj partoprenantoj (kun malpli ol 13 poentoj) tiu proporcio kreskas al 11,3% por radikala riismo kaj 6,0% por radikala ĝiismo. Tio en ambaŭ kazoj estas statistike signifa diferenco (p=0,032 ĉe radikala riismo kaj p=0,030 ĉe radikala ĝiismo). Ĉar pli aĝaj partoprenantoj averaĝe havis iom pli da poentoj ol malpli aĝaj partoprenantoj, mi demandis min, ĉu ĉi tiu efiko estas plene klarigebla surbaze de la aĝodiferenco kaj la influo de la aĝo je la emo al radikala pronom-uzo. Plia analizo montris, ke inter junuloj kaj inter maljunuloj la lingva nivelo ne havis statistike signifan influon je la praktikado de radikala ĝiismo aŭ riismo, dum inter la mezaĝuloj ja estis tiel, ke la lingve malpli spertaj je statistike signifa nivelo pli praktikas tiajn radikalajn pronom-uzojn ol la lingve pli spertaj. Do la aĝo per si mem ne plene klarigas ĉi tiun fenomenon, sed ja povas esti grava parto de la klarigo.</p>



<p>Mi ankaŭ analizis, ĉu la speco de reta listo, de kiu la enketato alvenis al la enketo, havis ian influon je la rezultoj pri uzado de <em>ri</em> aŭ <em>ĝi</em>, sed ĉi-rilate ne rimarkeblis iuj atentindaj korelacioj, kiuj ne pli bone klarigeblas per la aĝo de la partoprenantoj. Ankaŭ ĉe la aliaj pridemanditaj ecoj de la enketatoj mi ne trovis interesajn korelaciojn al la uzado de <em>ri</em> aŭ <em>ĝi</em>.</p>



<h1 class="wp-block-heading" id="kompreno-kaj-uzo-de-la-vorto-pajtro">Kompreno kaj uzo de la vorto <em>pajtro</em></h1>



<p>En Februaro 2018 mi publikigis <a href="https://egalecen.org/2018/02/20/j-riismo/">artikolon</a> verkitan kune kun Luko Cerante pri la J-sistemo, kiu estas propono por la sistema enkonduko de seksneŭtralaj radikoj kiel <em>pajtro</em>, <em>ejdzo</em> kaj <em>ojnklo</em> por povi paroli en seksneŭtrala maniero pri parencorilatoj kiel tiuj tradicie esprimitaj per vortoj kiel <em>patro</em>, <em>patrino</em>, <em>edzo</em>, <em>edzino</em>, <em>onklo</em> kaj <em>onklino</em>. Ĉar ĉi tiu propono ankaŭ rilatas al seksneŭtrala lingvouzo, mi decidis aldoni al la enketo koncizan parton pri ĉi tiu temo, malgraŭ tio, ke ne temas pri pronomoj.</p>



<p>Ĉi tiu parto komenciĝis per demando pri tio, ĉu la enketato komprenas la vorton <em>pajtro</em>. Se la enketato respondis jese, ri krome devis provizi difinon de <em>pajtro</em> kaj respondi, ĉu ri jam mem uzis ĉi tiun vorton, kaj ĉu ri jam aŭdis iun alian uzi ĝin parole. Entute 35,6% de la partoprenantoj indikis, ke ili komprenas la vorton <em>pajtro</em>, sed nur 33,7% provizis difinon, kiu konfirmis, ke ili vere bone komprenis la intencon de la vorto. 3,7% de la partoprenantoj (dek personoj) indikis, ke ili jam mem uzis la vorton <em>pajtro</em>, kaj 9,4% indikis, ke ili jam aŭdis iun alian uzi ĝin en la parola lingvouzo. </p>



<p>Tiuj ciferoj certe ne estas tre altaj, sed se oni konsideras, ke ĉi tiu studo estis farita nur iom pli ol unu jaron post la aperigo de la unua artikolo, kiu varbis por la uzo de ĉi tiaj seksneŭtralaj novradikoj, oni tamen povas konstati, ke okazis ne-neglektinda disvastiĝo de tiu propono dum la unua jaro post ĝia unua diskonigo. Nur la paso de la tempo povos montri, ĉu tiu propono finfine forgesiĝos, aŭ ĉu ĝi grandskale disvastiĝos, aŭ ĉu ĝia apero estis nur antaŭŝtupo al disvastiĝo de alia sistemo por seksneŭtralaj parencorilataj esprimoj (ekzemple de la <a href="http://www.cyrilbrosch.net/wb/pages/esperanto/gi-parentismo.php">parentismo</a> proponita de Akademiano Kirilo Brosch).</p>



<h1 class="wp-block-heading" id="interpreto-de-la-rezultoj--diskuto">Interpreto de la rezultoj</h1>



<p>La rezultoj de ĉi tiu esplorstudo pri la pronom-uzo en parola Esperanto temas unuavice pri interrete kontakteblaj esperantistoj, sed pro la vasta uzado de la Interreto nuntempe, oni povas supozi, ke la rezultoj reflektas la efektivan situacion en relative granda parto de la aktivaj uzantoj de Esperanto. En ĉi tiu sekcio mi resume klarigas, kiujn konkludojn oni el ĉi tiu studo povas laŭ mi tiri pri la nuna stato de seksneŭtralaj pronomoj en la efektiva lingvouzo. Krome mi koncize konsideras, kiel la rezultoj de ĉi tiu studo rilatas al la esperantologia diskuto pri seksneŭtrala lingvaĵo.</p>



<p>La rezultoj de ĉi tiu studo indikas, ke la relative nova seksneŭtrala pronomo <em>ri</em> jam estas vaste komprenata inter aktivaj uzantoj de Esperanto, kaj ke granda malplimulto de ili aktive uzas ĝin, precipe por paroli pri neduumuloj, sed ankaŭ por aliaj celoj, ekzemple por paroli pri nespecifa persono. </p>



<p>Grava trovaĵo estas, ke eĉ inter tiuj, kiuj uzas <em>ri</em> nur por neduumuloj, la plej multaj tamen donas difinon de <em>ri</em>, kiu ebligas pli vastan uzon. Do la ideo, ke la lastatempe populariĝinta uzo de <em>ri</em> por neduumuloj kondukis al limigo de la signifo de <em>ri</em> al pronomo uzebla nur por neduumuloj, ne koheras kun la kompreno de la plejmulto.</p>



<p>Aparte interesa por la estonta evoluo de la lingvouzo estas la fakto, ke inter la junuloj la aktivaj uzantoj de <em>ri</em> jam estas plimulto. Ĉi tiu fakto estas aparte frapa se komparata kun la situacio antaŭ nur dek jaroj, kiam <em>ri</em> estis praktike neniom uzata. La uzado de <em>ri</em> do kreskegis en la pasinta jardeko, kaj estas neniuj signoj, ke tiu kresko baldaŭ haltos. Male, la aĝdistribuo de uzantoj de <em>ri</em> estas indiko por tio, ke la uzo daŭre plukreskos.</p>



<p>Ankaŭ la uzo de <em>ĝi</em> por personoj estas nuntempe pli kutima ol antaŭe, sed tamen malpli kutima ol la uzado de <em>ri</em>. Ĉi-rilate tamen indas konscii pri tio, ke se oni uzas <em>ĝi</em> por neduumuloj, dum oni pluuzas <em>li</em> aŭ <em>ŝi</em> por aliaj homoj, tio faras humiligan impreson, kiun multaj homoj komprenas kiel ofendan al neduumuloj. Mi opinias ĉi tiun konsideron tre grava, kaj ŝajne multaj homoj konsentas pri tio, ĉar laŭ la studo ĉe parolado pri neduumuloj klare superregas <em>ri</em> kontraste al <em>ĝi</em>.</p>



<p>La radikala ĉiama uzo de seksneŭtrala pronomo – ĉu <em>ri</em> aŭ <em>ĝi</em> – anstataŭ la tradiciaj pronomoj <em>ŝi</em> kaj <em>li</em> estas praktikata nur de malgranda parto de la lingvouzantoj, sed tamen tiu lingvouzo ne plu estas tiel neglektinde malgranda kiel ĝi estis en antaŭaj tempoj. </p>



<p>Multe pli kutima ol ĉi tiu radikala uzo de seksneŭtrala pronomo estas la uzo de tia pronomo por paroli pri nespecifa persono. Estas nuntempe ankoraŭ malpli da lingvouzantoj, kiuj uzas <em>ri</em> por paroli pri nespecifaj personoj, ol lingvouzantoj, kiuj uzas <em>ri</em> por neduumuloj. Tio tamen ne nepre signifas, ke la uzado de <em>ri</em> por neduumuloj okazas pli ofte ol la uzado de <em>ri</em> por nespecifaj personoj: Ja gravas preni en konsideron, ke la plej multaj lingvouzantoj pli ofte parolas pri nespecifa persono ol pri neduumulo, sed tion ĉi tiu studo ne povis mezuri.</p>



<p>Ĉe parolado pri nespecifaj personoj la diferencoj inter <em>ri</em> kaj <em>ĝi</em> estas pli malgrandaj ol ĉe parolado pri neduumuloj, sed ankaŭ ĉi-kampe la uzado de <em>ri</em> ŝajnas esti pli kutima ol la uzado de <em>ĝi</em>. La plej kutima seksneŭtrala solvo por paroli pri nespecifaj personoj tamen estas la uzo de <em>tiu</em>. </p>



<p>Fojfoje iuj homoj prezentas la argumenton, ke <em>tiu</em> povus esti ĝenerale uzata kiel seksneŭtrala pronomo, kio igus la enkondukon de <em>ri</em> nenecesa. Ĉi-rilate tamen necesas konscii pri tio, ke <em>tiu</em> ĝenerale estas uzata en iom alia maniero ol personaj pronomoj kiel <em>li</em>, <em>ŝi</em>, <em>ĝi</em> kaj <em>ri</em>: Kiam oni en unu frazo parolas pri pluraj personoj aŭ aĵoj, persona pronomo en la sekva frazo kutime indikas la subjekton de la antaŭa frazo, dum la vorto <em>tiu</em> kutime indikas alian menciitan personon aŭ aĵon. Jen zamenhofa ekzemplo, kiu bone ilustras ĉi tiun uzkutimon: &#8220;Jakob alproksimiĝis al sia patro Isaak, kaj tiu lin palpis.&#8221; Ĉi tie oni komprenas, ke <em>tiu</em> rilatas al Isaak kaj <em>li</em> rilatas al Jakob, kaj tiu kompreno funkcias nur pro la ĵus menciita diferenco en la uzado <em>tiu</em> kontraste al la uzado de personaj pronomoj. Se oni provus ĉiam uzi <em>tiu</em> kiel seksneŭtralan pronomon, oni perdus ĉi tiun utilan nuancon. Do ĉi tiu argumento kontraŭ la uzado de <em>ri</em> ne estas vere konvinka.</p>



<p>Alia argumento ofte prezentata kontraŭ la uzado de <em>ri</em> estas, ke ĝi laŭdire kontraŭas la Fundamenton de Esperanto. Se oni preteratentas la ĝeneralan emon nomi <em>kontraŭ-Fundamenta</em> ĉiujn lingvajn evoluojn, kiujn oni mem ial ne ŝatas, oni povas konstati, ke la sola sufiĉe bone motivitaj argumento por nomi la uzon de <em>ri</em> kontraŭ-Fundamenta estas la argumento, ke la kvina regulo el la kvinlingve prezentita deksesregula Gramatiko el la Fundamento listigas la personajn pronomojn de Esperanto kaj en tri el la kvin lingvoj prezentas tiun liston kun difina artikolo (&#8220;<em>la</em> personaj pronomoj&#8221;), kio laŭ la subtenantoj de ĉi tiu argumento indikas, ke la intenco estis, ke tiu listo prezentas ĉiujn personajn pronomojn kaj ne eblas aldoni pliajn. Tiu ĉi argumento tamen alfrontas plurajn problemojn: Unue, en la Fundamento mem troviĝas la pronomo <em>ci</em>, kiu ne estas listigita en la ĵus menciita listo, do la listo certe ne estas tute elĉerpa. Due, mi neniam vidis konvinkan argumenton por tio, ke ĉi tiu interpreto de ĉi tiu kvina regulo havu pli da pezo ol la permeso esprimita en la Antaŭparolo de la Fundamento, ke oni povas riĉigadi la lingvon per novaj vortoj. Trie, kaj verŝajne plej grave, la Fundamento estis akceptita kiel gvida dokumento pere de la Bulonja Deklaracio, en kiu troviĝas la jena frazo: &#8220;Ĉiun ideon, kiu ne povas esti oportune esprimata per tiu materialo, kiu troviĝas en la «Fundamento de Esperanto», ĉiu esperantisto havas la rajton esprimi en tia maniero, kiun li trovas la plej ĝusta, tiel same, kiel estas farate en ĉiu alia lingvo.&#8221; Ni nun vivas en mondo, en kiu pro diversaj kialoj ekzistas multe pli granda emo al seksneŭtralaj esprimoj ol en antaŭaj tempoj, tiel, ke jam en aliaj lingvoj ekuziĝis novaj seksneŭtralaj pronomoj, kaj tiel, ke multaj esperantistoj opinias, ke ili ne povas oportune esprimi siajn ideojn per la Fundamenta materialo. En ĉi tiu situacio la uzado de nova seksneŭtrala pronomo do ŝajnas plene pravigebla surbaze de ĉi tiu frazo el la Bulonja Deklaracio.</p>



<p>Pli ĝenerale eblas demandi: Ĉu Esperanto ĉi-rilate evoluu simile kiel aliaj lingvoj, aŭ ĉu ĝia evoluo estu limigata de ia interpreto de la Fundamento? Laŭ mi la provoj limigi la evoluon de Esperanto per tre specifa interpreto de la Fundamento alfrontas la problemon, ke ekzistas neniu instanco, kiu povas verdikti, kiu el la multaj malsamaj interpretoj de la Fundamento estas la &#8220;ĝusta&#8221;. Kaj la tro limigaj interpretoj de la Fundamento entenas en si la riskon, ke tiuj limigoj igos Esperanton ne plu kapabla adaptiĝi al la modernaj komunikaj bezonoj. Mi persone vere preferas paroli lingvon, kiu daŭre povas adaptiĝi al la komunikaj bezonoj de ĝia parolantaro, ol ian ŝtone fiksitan lingvon, kiu ne plu evoluas kiel viva lingvo. Tial laŭ mi ne vere utilas okupiĝi pri harfenda argumentado pri diversaj eblaj manieroj interpreti la Fundamenton. Pli utila metodo por distingi subtenindan lingvan evoluon disde evitinda skizokaŭza reformemo estas tuteca aliro, kiu konsideras la ĝeneralajn tendencojn en la evoluo de la komunikaj bezonoj, kiuj ankaŭ reflektiĝas en la evoluoj de aliaj lingvoj ol Esperanto.</p>



<p>Se oni akceptas, ke la lingva evoluo ĉiuokaze iras en la direkton de kreskanta uzado kaj akceptado de <em>ri</em>, eblas demandi sin, ĉu jam nun estas bona ideo instrui <em>ri</em> al lernantoj de Esperanto, aŭ kiom pli ĝi devas disvastiĝi antaŭ ol tio iĝos pravigebla. Laŭ mi estas ankoraŭ tro frue por instrui ĝin al komencantoj kvazaŭ ĝi estus normala parto de Esperanto, sen aparta atentigo pri tio, ke ĝi estas ankoraŭ eksperimenta lingvero. Aliflanke indas preni en konsideron, ke en multaj landoj precipe inter junaj homoj estas pli kaj pli forta intereso pri seksneŭtrala lingvaĵo, do tute prisilenti la ekziston de <em>ri</em> en kursoj por komencantoj povus forpuŝi progresemajn homojn de plulernado de Esperanto. Krome, plej malfrue en progresigaj kursoj oni ja nepre menciu la ekziston de <em>ri</em>, ĉar iu ajn, kiu ekuzos Esperanton en la reala vivo, ja pli aŭ malpli frue renkontos efektivan uzon de <em>ri</em>, kaj la ideo de progresiga kurso ja estas bone prepari la lernantojn al la efektiva uzado de la lingvo. Tial mi pensas, ke en la nuna momento indas mencii <em>ri</em> en ĉiu progresiga kurso, kaj ke oni ne prisilentu ĝin, se en kurso por komencantoj aperas demando pri seksneŭtrala pronomo, kaj krome ke – depende de la konsisto de la lernantoj – povas ankaŭ esti bona ideo propra-iniciate mencii ĝin en kurso por komencantoj. En ĉiuj tri kazoj oni kompreneble ĉiam klarigu, ke temas pri eksperimenta lingvero ankoraŭ ne plene akceptita. </p>



<p>Kiam do venos la tempo, kiam oni povos senzorge instrui <em>ri</em> kiel plenrajtan pronomon de Esperanto en kurso por komencantoj? Mi pensas, ke tia instruado de <em>ri</em> estos vaste akceptita nur, kiam la Akademio de Esperanto estos oficialiginta la pronomon <em>ri</em>. Antaŭ ol prezenti miajn ideojn pri tio, kiam la tempo povus esti matura por tio, mi unue ŝatus iom klarigi, kiel nuntempe praktike funkcias oficialigoj fare de la Akademio. </p>



<p>Jam de almenaŭ duona jarcento la Akademio oficialigas nur tiajn vortojn kaj radikojn, kiuj jam sukcesis grandskale eniri en la efektivan lingvouzon. Do la Akademiaj oficialigoj servas nur kiel konfirmoj de vortoj, kiuj en la efektiva lingvouzo ĉiuokaze jam pruvis sian taŭgecon. Do kiun utilon tiuokaze havas la Akademiaj oficialigoj? Unuflanke, ili povas helpi konfirmi, kiu el pluraj konkurencantaj formoj iĝis stabila parto de la lingvo kaj sekve preferindas al aliaj antaŭe uzataj formoj. Ekzemple, en sia 9a Oficiala Aldono, la Akademio oficialigis interalie la vorton <em>brokolo</em>, kaj per tio konsciigis pri tio, ke la formo <em>brokolio</em>, trovebla ekzemple en la prestiĝa Esperanta-angla vortaro de Montagu C. Butler de 1967, estas nun evitinda. Krome la oficialigoj konfirmas, kiuj novaj lingveroj eniris en la kernan vortprovizon de la lingvo, kio igas ilin senprobleme instrueblaj en Esperanto-kursoj, kaj kio krome malnecesigas provojn eviti tiujn lingverojn per anstataŭaj ĉirkaŭvortumoj.</p>



<p>Kvankam la uzado de <em>ri</em> dum la pasinta jardeko rapide kreskis al antaŭe nepensebla nivelo, ĝi laŭ mi estas ankoraŭ uzata iomete malpli ol kiom necesas por pravigi ĝian oficialigon fare de la Akademio. Sed se post kelkaj jaroj nova studo montros, ke la uzado de <em>ri</em> kreskis al nivelo eĉ pli alta ol tiu mezurita en ĉi tiu studo, tiam jam eblos bone pravigi ĝian oficialigon. Intertempe la homoj, kiuj sentas emon uzi <em>ri</em>, tamen ne bezonas atendi la oficialigon. Kiel klarigite ĉi-supre la oficialigo ja okazos nur, se la uzo de <em>ri</em> iĝos ankoraŭ pli kutima ol nun, do ŝatantoj de <em>ri</em> prefere uzu ĝin kiel eble plej multe por antaŭenigi ĉi tiun aferon.</p>



<h1 class="wp-block-heading" id="konkludo">Konkludo kaj perspektivoj por estontaj esploroj</h1>



<p>Ĉi tiu artikolo prezentis la rezultojn de empiria esplorstudo pri la efektiva uzo de seksneŭtralaj pronomoj en la nuntempa parola Esperanto. Ĝiaj rezultoj indikas, ke la pronomo <em>ri</em> estas nuntempe multe pli vaste konata kaj uzata ol antaŭ nur dek jaroj. Tiu evoluo estas pli forta ĉe junuloj ol ĉe pli maljunaj uzantoj de Esperanto. Precipe la uzo de <em>ri</em> por neduumuloj estas jam tre vaste praktikata, sed ankaŭ la uzo de <em>ri</em> por paroli pri nespecifa persono estas praktikata je konsiderinda nivelo. </p>



<p>Se iu esperantologo ŝatus mem analizi la datumojn, kiujn mi kolektis por ĉi tiu empiria esplorstudo, mi volonte provizas la anonimigitajn datumojn de mia studo por tiu celo.</p>



<p>Indas plusekvi la evoluon de la ĉi-rilata lingvouzo per pliaj studoj. Ĉi tiu studo koncentriĝis pri la parola lingvouzo, sed indas ankaŭ sekvi la evoluon de la skriba lingvouzo. Ĉar eksperimenta lingvouzo ofte estas forigata de redaktistoj kaj lingvaj reviziantoj de niaj gazetoj, indas ĉi-rilate esplori ne nur la lingvouzon troveblan en zorge redaktitaj gazetoj, sed ankaŭ la ne &#8220;cenzuritan&#8221; lingvouzon troveblan ekzemple en interretaj diskutforumoj kaj retbabilejoj. Krome estas laŭ mi bona ideo post kvin ĝis dek jaroj fari denove studon tre similan al ĉi tiu por povi kompari, kiom ŝanĝiĝis la lingvouzo en tiu tempo.</p>



<p>La studo prezentita en ĉi tiu artikolo temis ĉefe pri seksneŭtralaj pronomoj. Unu mallonga parto de la studo krome temis pri la vorto <em>pajtro</em>, kiu estas unu el la vortoj proponitaj kiel seksneŭtrala alternativo al <em>patro</em> kaj <em>patrino</em>. Pri la seksa signifo de substantivoj eblas diri, ke origine tre multaj person-indikaj substantivoj sen la sufikso <em>-in-</em> (ekzemple <em>kuracisto</em>, <em>piloto</em>, <em>italo</em>, <em>usonano</em>, <em>junulo</em>, <em>amiko</em>, <em>kolego</em> ktp) povis laŭkuntekste alpreni aŭ seksneŭtralan aŭ iĉan signifon, dum nur malmultaj (ekzemple <em>patro</em>, <em>frato</em>, <em>edzo</em>, <em>viro</em>, <em>reĝo</em> kaj <em>monaĥo</em>) havas firme iĉan signifon. Ĉe tiuj kun laŭkuntekste varianta signifo observeblas de kelkaj jardekoj evoluo al prefero de la seksneŭtrala interpreto, kio montriĝas interalie per malpliiĝo de la emo aldoni <em>-in-</em> al tiuj vortoj, kiam oni efektive parolas pri ino. Ĉe la firme iĉa substantivoj aliflanke malsukcesis ĝis nun ĉiaj provoj doni al ili seksneŭtralan interpreton. Pro tio dum la pasintaj jaroj aperis diversaj proponoj por seksneŭtralaj alternativoj al tiuj malmultaj firme iĉaj radikoj. Ĉi tiu evoluo tamen estas ankoraŭ en pli frua ŝtupo ol la disvastiĝo de <em>ri</em>. Pro tio ankoraŭ ne havas sencon provi mezuri la disvastiĝintecon de tiuj novaj seksneŭtralaj substantivaj radikoj. Aliflanke, la fakto, ke ĉi tiu evoluo ankoraŭ estas en frua ŝtupo, signifas, ke ankoraŭ eblas influi la direkton, en kiun iros tiu evoluo, interalie per prezentado de esperantologiaj argumentoj, kiuj donas preferon al unu solvo kompare kun alia. Se niaj esperantologoj traktos ĉi tiun temon serioze per komparado de la taŭgeco de diversaj tiaj esperantologiaj argumentoj kaj posta diskonigo de la plej konsiderindaj argumentoj, ili povus malpliigi la riskon, ke tiu evoluo iros en direkton, kiu poste kaŭzos komunikajn problemojn aŭ kiu endanĝerigos la sistemecon de Esperanto.</p>



<hr class="wp-block-separator footnotes-sep"/>



<section class="footnotes">
<ol class="footnotes-list">
<li id="fn1" class="footnote-item"> La enketilo ankaŭ enhavis demandojn pri tio, kiom ofte la enketato parole uzas Esperanton kaj kiom ofte ri konsumas ne-muzikajn Esperantajn radi-elsendojn, podkastojn aŭ interretajn filmetojn. La respondoj al tiuj demandoj tamen ne alportis aparte interesajn informojn koncerne la analizojn faritajn en ĉi tiu artikolo, do mi ĉi tie ne inkluzivas analizon de ĉi tiuj respondoj.  Tamen ĉi tiuj respondoj kombine kun la respondoj al la aliaj demandoj pri la enketato povus esti analizitaj kun la celo plibonigi nian komprenon pri la sociologia konsisto de Esperantujo. Se iu interesiĝas pri tia sociologia analizo de ĉi tiuj respondoj, mi volonte provizas la anonimigitajn datumojn de mia studo por tiu celo.<a class="footnote-backref" href="#fnref1"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
<li id="fn2" class="footnote-item"> Ĉe la nespecifa pronom-uzo la demando pri aŭdita lingvouzo postulis, ke temas pri lingvo-uzo, kiun la enketato aŭdis de almenaŭ du aliaj personoj. Ĉe la pronom-uzo por neduumuloj ne estis tia postulo, ĉar parolado pri neduumuloj ĉiuokaze por la plej multaj homoj estas io relative malofta kompare kun parolado pri nespecifa persono. Ĉe la demandoj pri radikala ĝiismo kaj radikala riismo la enketatoj povis indiki, ĉu ili tian lingvouzon aŭdis de <em>neniu</em>, de <em>unu persono</em>, de <em>du aŭ tri personoj</em>, aŭ de <em>pli ol tri personoj</em>. Por ke la nespecifa kaj la radikala pronom-uzo estu traktataj en unueca maniero en la statistikoj, mi kalkulis kiel jesajn respondojn nur la respondojn de tiuj, kiuj aŭdis la koncernan radikalan pronom-uzon de almenaŭ du aliaj esperantistoj. <a class="footnote-backref" href="#fnref2"><img src="https://s.w.org/images/core/emoji/14.0.0/72x72/21a9.png" alt="↩" class="wp-smiley" style="height: 1em; max-height: 1em;" />︎</a></li>
</ol></section>
]]></content:encoded>
					
					<wfw:commentRss>https://lingvakritiko.com/2020/05/12/la-efektiva-uzado-de-seksneutralaj-pronomoj-lau-empiria-esplorstudo/feed/</wfw:commentRss>
			<slash:comments>1</slash:comments>
		
		
			</item>
		<item>
		<title>Grafemo</title>
		<link>https://lingvakritiko.com/2018/05/09/grafemo/</link>
		
		<dc:creator><![CDATA[Sergio Pokrovskij]]></dc:creator>
		<pubDate>Wed, 09 May 2018 11:53:08 +0000</pubDate>
				<category><![CDATA[Fonologio]]></category>
		<category><![CDATA[Ĝenerale]]></category>
		<category><![CDATA[Gramatiko]]></category>
		<category><![CDATA[Terminologio]]></category>
		<guid isPermaLink="false">http://lingvakritiko.com/?p=689</guid>

					<description><![CDATA[Studaĵo de Sergio Pokrovskij Enhavo Problemo Iom da semiotiko La grafemo plata Ortografio kaj kaligrafio Literoj Limoj de la koncepto plata La grafemo legebla Grafemoj plurliteraj Ekskurso pri la esperantaj grafemoj ‹aŭ› kaj ‹eŭ› Kompleksaj grafemoj en aliaj lingvoj Reguloj grafemaj kaj ortografiaj Trajteca skribo Leksikografia ordo Alfabeta loko de grafemoj Aldono Notoj Problemo Ĉi [&#8230;]]]></description>
										<content:encoded><![CDATA[<div style="text-align: center;font-size:large; font-weight:bold">Studaĵo de <em>Sergio Pokrovskij</em></div>
<h2>Enhavo</h2>
<div class="contents">
<ul style="list-style-type:none">
<li><a href="#sec1">Problemo</a></li>
<li><a href="#sec2">Iom da semiotiko</a></li>
<li><a href="#sec3">La grafemo plata</a>
<ul>
<li><a href="#sec4">Ortografio kaj kaligrafio</a></li>
<li><a href="#sec5">Literoj</a></li>
<li><a href="#sec6">Limoj de la koncepto plata</a></li>
</ul>
</li>
<li><a href="#sec7">La grafemo legebla</a>
<ul>
<li><a href="#sec8">Grafemoj plurliteraj</a></li>
<li><a href="#sec9">Ekskurso pri la esperantaj grafemoj ‹aŭ› kaj ‹eŭ›</a></li>
<li><a href="#sec10">Kompleksaj grafemoj en aliaj lingvoj</a></li>
<li><a href="#sec11">Reguloj grafemaj kaj ortografiaj</a></li>
<li><a href="#sec12">Trajteca skribo</a></li>
<li><a href="#sec13">Leksikografia ordo</a></li>
<li><a href="#sec14">Alfabeta loko de grafemoj</a></li>
</ul>
</li>
<li><a href="#sec15">Aldono</a></li>
<li><a href="#sec16">Notoj</a></li>
</ul>
</div>
<p><span id="more-689"></span></p>
<h2><a name="sec1" id="sec1"></a> Problemo</h2>
<p class="first">Ĉi tiu studaĵo koncernas nur la alfabetajn skribojn iom proksimajn al la esperanta; mi nenion scias pri la ideogramoj de la Sud-Orienta Azio.</p>
<p>Verkante pri esperantigo de vortoj el naciaj lingvoj kaj diversaj skribosistemoj (ekz‑e <a href="https://eo.wikipedia.org/wiki/Esperantigo_de_vortoj_el_franca_fonto">francaj</a> kaj <a href="http://web.archive.org/web/20170211080943/http://serpo.5gbfree.com/eo/artikoloj/elgermanigo.html">germanaj</a>), mi fojon post fojo bezonis la terminon <em>grafemo</em>; tamen ĝiaj difinoj en la aŭtoritataj fontoj esperantaj estis por miaj bezonoj absolute senutilaj, ili nenion aldonis al la komunlingva <em>litero</em>.</p>
<p>Ekz‑e NPIV difinas:</p>
<blockquote>
<p name="NPIVe" id="NPIVe"><em><strong>grafem/o</strong> Λ Baza elemento de la skribsistemo:</em></p>
<ul style="margin-top: 0">
<li>en Esperanto estas 28 grafemoj;</li>
<li>la literoj <em><strong>a</strong>, a, A</em>, <strong>A</strong> reprezentas la saman grafemon «a».</li>
</ul>
</blockquote>
<p>La terminon kreis J. N. <a href="https://eo.wikipedia.org/wiki/Jan_Niecis%C5%82aw_Baudouin_de_Courtenay">Bodueno</a> (pole <em lang="pl">Jan Niecisław</em> <em lang="fr">Baudouin de Courtenay</em>, ruse <em lang="ru">Иван Александрович Бодуэн де Куртенэ</em>) en sia verko pri la skribosistemo de la rusa lingvo<sup><a class="footref" name="fnr.1" href="#fn.1">1</a></sup>.  La termino poste populariĝis kaj disvastiĝis, tiel ke nun ĝi aperas ankaŭ en teĥnikaj fakoj (ekz‑e en la difino de Unikodo).</p>
<h2><a name="sec2" id="sec2"></a> Iom da semiotiko</h2>
<p class="first">Ĉiuj difinoj de <em>grafemo</em> karakterizas ĝin kiel elementon de <em>skribosistemo</em>. Skribosistemo estas traktebla kiel <em>formala lingvo</em>, io kion studas semiotiko. Semiotiko havas plurajn manierojn studi formalajn lingvojn, inter kiuj elstaras <em>sintakso</em> kaj <em>semantiko</em>.</p>
<p><strong>Sintakso</strong> studas internan aranĝon de la lingvaj tekstoj senrilate al io ajn ekstera, interalie senrilate al ilia signifo. Tipa sintaksa demando estas «Ĉu jeno apartenas al la lingvo?».  Oni ankaŭ povas demandi, ĉu konkretaj signoprezentoj aŭ vortoprezentoj egalas, ĉu ili estas aperoj de unu sama signo aŭ vorto. Lingvon oni povas koncepti kiel aron da ĉiuj tekstoj al ĝi apartenantaj.</p>
<p><strong>Semantiko</strong> studas rilaton inter signanto kaj ties signato; do, estas du tavoloj, la aro da tekstoj, kaj la aro da valoroj.  Ekz‑e la aro da grafemoj kaj la aro da fonemoj; skribaj signoĉenoj kaj la respondaj sonaj vortoj voĉlegataj.</p>
<p>La signifo de la nocio <em>grafemo</em> konsiderinde varias depende je tio, ĉu oni difinas la «skribosistemon» plate-sintakse aŭ profunde-semantike:</p>
<ol>
<li>Difino surfaca (plata): Sortimento da devige distingeblaj skribsignoj.</li>
<li>Difino profunda (signifa, valorhava, volumena): La sama sortimento, plus la legoreguloj (la rilato inter la grafemoj kaj la fonemoj).</li>
</ol>
<h2><a name="sec3" id="sec3"></a> La grafemo plata</h2>
<p class="first">Evidente, Bodueno kreis la terminon <em>grafemo</em> laŭ la modelo</p>
<p><center>«Xemo : aloXo», precipe «fonemo : alofono»;<br />do, «grafemo : alografo».</center></p>
<p>Ripetante la fonologian rezonadon, oni povas pruvi, ke ‹b› kaj ‹d› estas malsamaj grafemoj, ĉar «bono» estas alia vorto ol «dono». Aliflanke, la malsamtiparaj<span style="font-family: Andale Mono,Liberation Serif, Georgia, serif;;font-size:110%"> ‹g›, ‹l›</span> kaj respektive <span style="font-family: DejaVu Sans,Verdana,Arial,sans-serif">‹g›, ‹l›</span>, estas alografoj — ja<span style="font-family: Andale Mono,Liberation Serif, Georgia, serif;font-size:110%;"> «aglo» </span>kaj<span style="font-family: Comic Sans MS,Liberation Sans,Verdana,Arial,sans-serif"> «aglo» </span>estas unu sama vorto.</p>
<p>En tia uzo la lingvoscienca «grafemo» estas sinonimo de la programista «signo» (angle <span lang="en" class="en">character</span>); la kontrasta termino estas «signobildo» (angle <span lang="en" class="en">glyph</span>, ruse-tradicie <span lang="pl" class="pl">начертание</span><sup><a class="footref" name="fnr.2" href="#fn.2">2</a></sup>); la fonetika analogio estas do</p>
<p><center>fonemo : parolsono = {grafemo|signo} : signobildo</center></p>
<p>Ĉi-sube la terminojn <em>grafemo</em> (en ties plata, «sintaksa» signifo) kaj <em>signo</em> (en la signifo de la komputoscienca <span lang="en" class="en">“character”</span>) mi uzos sinonime.</p>
<h3><a name="sec4" id="sec4"></a> Ortografio kaj kaligrafio</h3>
<p class="first">Alia maniero esprimi la diferencon inter signo (grafemo) kaj signobildo estas paroli pri <strong>ortografio</strong> (kiu temas pri la signoj) kaj <strong>kaligrafio</strong> (kiu temas pri signobildoj).  Signo estas unuo teksta; signobildo estas unuo kaligrafia.</p>
<p>Grafemoj formas finian aron da klare distingataj elementoj; signobildoj estas kontinuumaj (ℝ², ℵ<sub>1</sub>), oni povas fari diversajn transformojn geometriajn, variante la formon, la oblikvecon, la dikecon ktp. (Tute analogie al la rilato inter la fonemoj kaj la parolsonoj.)</p>
<p>Kiam instruisto kontrolas diktaĵon<sup><a class="footref" name="fnr.3" href="#fn.3">3</a></sup>, li komparas la presitan tekston diktitan kun la manskribaĵo de lernanto.  Tiuj du tekstoj povas havi neniom da komunaj signobildoj; sed ideale la <em>signoj</em> devas esti <em>egalaj</em> (kio ne signifas, ke ili estu <em>identaj</em>).  Cetere, imageblas problemoj kaligrafiaj: la lernanto povas insisti, ke signobildo kiun la instruisto mislegis kiel <em>«o»</em> estas ne tute klare skribita <em>«a»</em>; sed malprobablas ke la lernanto kontestos, kiu <em>signo</em> estas konvena en la koncerna loko.</p>
<p>Similajn «kaligrafiajn» problemojn prezentas multaj tiparoj, kiuj nesufiĉe klare kontrastigas la literojn <code>l, I, O</code> kontraŭ la ciferoj <code>1, O</code>.</p>
<p>Krom la ciferoj, ankaŭ la signoj interpunkciaj rolas en la diktaĵo, kaj estas traktendaj estkiel grafemoj.  Tia estas ankaŭ la programista vidpunkto: la signoj interpunkciaj aperas en la normaj signaroj, komencante per la minimuma <a href="http://www.reta-vortaro.de/revo/art/aski.html">Askio</a>.</p>
<h3><a name="sec5" id="sec5"></a> Literoj</h3>
<p class="first">Alia leciono lernenda el la diktaĵa ekzemplo koncernas la usklecon. Kvankam historie la diferencigo de la uskloj estiĝis el kaligrafio, nun ilian uzon regulas ortografio.  Troa uzo aŭ neuzo de majusklo en «zamenhofo» aŭ komence de frazo estas ortografia eraro; «esperanto» kaj «Esperanto», «revo» kaj «ReVo» estas malsamaj vortoj.</p>
<p>Ni jam vidis, ke NPIV rigardas «A» kaj «a» kiel alografojn. Nemalmultaj lingvistoj same opinias. Tian konfuzon evidente motivas la strebo izomorfigi la grafemaron kaj la fonemaron (ĉe la «semantika» difino de la grafemoj, kion ni ekzamenos poste). Tamen tiu simplisma koncepto rompas la logikon de paralela difino per «minimumaj paroj»; kaj krome, rezultas ke ortografio regulas uzon de alografoj, kio malakordas kun la koncepto ke la ortografio traktas la esencaĵojn (alivorte, afero ortografia iĝas afero kaligrafia).</p>
<p>Evidente, en komputado ni aliĝas al tiuj lingvistoj, kiuj vidas en «A» kaj «a» malsamajn grafemojn (en Askio <code>'A'</code> = 65, <code>'a'</code> = 97, ili do estas malsamaj signoj).</p>
<p>Tamen estas vera, ke la rilato inter «A» kaj «a» estas pli speciala, ol la rilato inter «a» kaj «b».  En iuj pozicioj (frazkomence) «A» kaj «a» povas alterni; en iuj formoj (tutmajusklaj) ilia diferenco povas neŭtraliĝi. Alivorte, en Esperanto estas 56 grafemoj kiujn oni povas rigardi kiel 28 <strong>literojn</strong>.  Literoj kaj grafemoj estas du malsamaj nocioj.</p>
<p>La apartigo de la literoj estas ŝuldata ne sole al la uskleco; ankaŭ por la skriboj senusklaj sencas apartigi la subklasojn «literoj»,<br />
«ciferoj», «signoj interpunkciaj».  Uskleco estas speciala, sed ne sola, apartaĵo de la literoj.</p>
<h3><a name="sec6" id="sec6"></a> Limoj de la koncepto plata</h3>
<p class="first">Ĉe la plata koncepto de skribosistemo la difino de signoj kaj signobildoj estas afero apriora-konvencia.  Por kelkaj skriboj, ekz‑e por la presitaj tekstoj en novlatina alfabeto, oni povus provi izoli signobildojn kiel koneksajn desegnaĵojn; tamen tiam oni devus vidi en <em>i</em> kaj <em>j</em> po du signobildojn: la malsupran bazon kaj la superan punkton. En Esperanto al tio aldoniĝas la literoj <em>ĉ, ĝ, ĥ, ĵ, ŝ, ŭ</em> &ndash; ankaŭ ili ne estas koneksaj.  Ne estas koneksaj kelkaj signoj interpunkciaj: <code>! ? ; : …</code></p>
<p>Aliflanke, en manskribo oni ofte ligas najbarajn literojn de unu sama vorto, kaj kelkaj tiaj ligaĵoj penetris eĉ la presarton:<br />
<code>ae</code> → æ, <code>oe</code> → œ, <code>fi</code> → ﬁ (simile pri <em>ﬀ ﬂ ﬃ ﬄ ﬆ</em> …).</p>
<p>Kaj iujn kromsignojn oni skribas konekse al la baza signo: <em>ç, ş, ą, ę, ł, ø, ħ</em> …</p>
<p>Fakte en diversaj skribosistemoj sencas diversaj interpretoj.  Por Esperanto konvenas rigardi <em>ĉ</em> kiel unu signon; same pri <span lang="en" class="en">æ</span> en IFA; sed en sciencaj notacioj tute konvenas rigardi la simbolojn <em>x̅, y̅, z̅</em> kiel analizeblajn signokombinojn (ekz‑e «la <a href="https://eo.wikipedia.org/wiki/Kompleksa_konjugito">konjugitoj</a> de <em>x, y, z</em>»). Praktike oportunas (kvankam teorie eble riproĉindas) la fonetikista uzo de kromsignoj por marki molecon aŭ nazigon aŭ (mal)longecon aŭ akcentojn (kiel en la greka, hispana, itala).</p>
<p>La ĝusta klasado de la signobildoj kaj signoj dependas do je la interpreto; ĉe la plata traktado oni devas ĝin akcepti kiel eksteran decidon.  En komputado tian decidon por ĉiu specifa skribosistemo oni esprimas per «<a href="https://eo.wikipedia.org/wiki/Loka%C4%B5aro">lokaĵaro</a>», pli ĝuste, per ties parto <code>LC_COLLATE</code>, priskribanta <a href="https://eo.wikipedia.org/wiki/Leksikografia_ordo">leksikografian ordon</a>, propran al koncerna lingvo. Por usonano <em>ŝ</em> estas iel modifita <em>s</em>, do io klasenda inter la aperoj de <em>s</em>; por esperantisto <em>ŝ</em> estas tute aparta litero:</p>
<p><tt><a name="LC_COLLATE" id="LC_COLLATE"></a>$ <strong>echo</strong> -e &quot;sumo\nŝafo\nsako&quot; | <em>LC_COLLATE</em>=en_US.UTF-8 <strong>sort</strong><br />
ŝafo<br />
sako<br />
sumo<br />
$ <strong>echo</strong> -e &quot;sumo\nŝafo\nsako&quot; | <em>LC_COLLATE</em>=eo.UTF-8 <strong>sort</strong><br />
sako<br />
sumo<br />
ŝafo<br />
$</tt></p>
<p>Tial en principe plata signaro, kia ekz‑e estas Unikodo &ndash; signaro superlingva, kiu celas <strong>ĉiujn lingvojn ĝenerale</strong>, kaj sekve <strong>neniun specife</strong> &ndash; tian decidon oni fari ne povas.  Sekve en Unikodo oni akceptas <strong>ambaŭ</strong> variantojn:</p>
<ul>
<li>Oni akceptas la literojn  <em>ĉ, ĝ, ĥ, ĵ, ŝ, ŭ</em> kiel simplajn <em>signojn integrajn</em><sup><a class="footref" name="fnr.4" href="#fn.4">4</a></sup> (kun la signonumeroj Ĉ=264, Ĝ=284, Ĥ=292, Ĵ=308, Ŝ=348, Ŭ=364, ĉ=265, ĝ=285, ĥ=293, ĵ=309, ŝ=349, ŭ=365).</li>
<li>Oni povas uzi la kombinojn de la baza litero (<em>C, c, G, g, … U, u</em>) kun <em>aliĝema signo</em><sup><a class="footref" name="fnr.5" href="#fn.5">5</a></sup> « ̂» (la signonumero 770=0x302) aŭ respektive « ̆» (la signonumero 774=0x306).</li>
</ul>
<p>Tiuj du manieroj prezenti signon (= grafemon) estas <strong>ekvivalentaj</strong> en Unikodo, t.e. la koncernaj signoĉenoj devas esti same vidigataj, la aplikaj programoj devas same trakti ilin ĉe ordigo aŭ serĉo, kaj praktike ili devas esti interŝanĝeblaj.</p>
<p>Certagrade tia ekvivalento estas realigita en modernaj programoj, kiaj la retumiloj aŭ linuksaj konzoloj.  Kp:</p>
<p><tt><br />
 $ <strong>echo</strong> &quot;ĉiuĵaŭde&quot; | <strong>od</strong> -An -c<br />
  <em>304 211</em>   i   u <em>304 265</em>   a <em>305 255</em>   d   e  \n<br />
 $ <strong>echo</strong> &quot;ĉiuĵaŭde&quot; | <strong>od</strong> -An -c<br />
  c <em>314 202</em>   i   u   j <em>314 202</em>   a   u <em>314 206</em>   d   e  \n<br />
 $</tt></p>
<p>Espereble via legilo vidigas la ĉi-suprajn aperojn de <code>&quot;ĉiuĵaŭde&quot;</code> idente; tamen interne ili estas malsamaj: la unua uzas signojn integrajn (ekz‑e la okumaj bajtvaloroj 0304 kaj 0211 prezentas la simplan signokodon 265 en <a href="https://eo.wikipedia.org/wiki/UTF-8">UTF-8</a>); dum por la dua ni vidas 2 aperojn de la bajtvaloroj 0314 0202, respondaj al la signonumero 770 (aliĝema ĉapelo) kaj unu aperon de 0314 0206, respondan al la signonumero 774 (la bovlo de ŭ).</p>
<p>Atentindas, ke la ĉapelo ne estas simple metita super la signobildon de <code>j</code>; fakte, ties superpunkto estas forprenita, kaj la ĉapelo estas metita super la trunkon, tiel ke ni vidas la saman <code>ĵ</code>, kiel ĉe la prezento de la signo integra.</p>
<h2><a name="sec7" id="sec7"></a> La grafemo legebla</h2>
<p class="first">La novlatina alfabeto estas fenomeno nenormala, ĉar ĝi estas komuna bazo de multaj skribosistemoj inter si malkoheraj; sed en normala situacio (kia estis interalie tiu de la latina alfabeto rilate al la lingvo latina) la skribosistemo havas interpreton de siaj signoj. La novlatinaj literoj akiras sencon nur kadre de specifa skribosistemo de specifa lingvo.</p>
<p>Plej evidente tia interpreto povas esti sona; ideale al ĉiu litero devas respondi unu, kaj nur unu, parolsono (pli ĝuste, fonemo). Esperanto tre proksimas al tiu idealo, kaj ni jam vidis, ke NPIV oferas la funkcian difinon de grafemo al izomorfeco kun la fonologia sistemo.</p>
<p>Tia izomorfisma koncepto iel povas funkcii por regula lingvo kiel Esperanto; sed ĝi plene fiaskas por la malsimplaj skribosistemoj, kiaj la angla aŭ la franca.  Interalie, laŭ tia koncepto la francajn <em>i</em> kaj <em>y</em> oni probable devus trakti kiel alografojn, kio estus tute netradicia konkludo.</p>
<p>Pli prudenta koncepto estas allasi la ekziston de <em>grafemoj samsonaj</em><sup><a class="footref" name="fnr.6" href="#fn.6">6</a></sup>.</p>
<h3><a name="sec8" id="sec8"></a> Grafemoj plurliteraj</h3>
<p class="first">Ĉe la sonvalora interpreto de grafemoj ni nature devas rigardi la ĉapelitajn literojn de Esperanto kiel integrajn signojn, ne malpli integrajn, ol la signoj <em>i</em> kaj <em>j</em>.  Alivorte, en</p>
<p style="margin-left:7%">Eĥoŝanĝo ĉiuĵaŭde</p>
<p>estas 17 grafemoj (kun la spaceto). En la senĉapela varianto egale eblas skribi</p>
<p style="margin-left:7%">E‹hh›o‹sh›an‹gh›o ‹ch›iu‹jh›‹au›de</p>
<p>Nu, se ‹ĝ› kaj ‹ŝ› estas grafemoj, tiam ankaŭ ‹gh› ‹sh› logike devas esti grafemoj.  Tiom pli, ke la sonvaloro de ‹gh› estas ne /gh/ (malkiel en «flu‹g›‹h›aveno»), kaj la sonvaloro de ‹sh› ne estas /sh/ (malkiel en «bu‹s›‹h›altejo»).  Necesas agnoski, ke en la surogata skribo fundamenta ‹g›, ‹gh›, ‹h›, ‹s›, ‹sh› estas apartaj grafemoj, respondaj al apartaj fonemoj /ɡ/, /ʤ/, /h/, /s/, /ʃ/.</p>
<p>Por eviti ambiguecon de la h-skribo oni rekomendas enŝovi streketon okaze de negrafema literkombino: <em>flug-haveno</em> ktp. Cetere, la skribo angla tiajn ambiguaĵojn ignoras: <span lang="en" class="en">Holinshed [ˈhɒlɪnzhɛd]</span> ktp.</p>
<h3><a name="sec9" id="sec9"></a><br />
<a name="au" id="au"></a>Ekskurso pri la esperantaj grafemoj ‹aŭ› kaj ‹eŭ›</h3>
<p class="first">La <em>Fundamento</em> permesas anstataŭigi la ĉapelon <code>^</code> per <em>h</em> (<code>ĉ</code> = <code>ch</code>); sed la literon <code>ŭ</code> ĝi permesas anstataŭigi per la nura <code>u</code>.  Tio povas iel funkcii en la literkombinoj <em>aŭ</em> kaj <em>eŭ</em> (<code>autoro</code> = <code>aŭtoro</code>, <code>Europo</code> =<br />
<code>Eŭropo</code>); kaj ĝis nun en la vortoj oficialaj la literon <em>ŭ</em> <span class="q">ĉiam</span> antaŭas <em>a</em> aŭ <em>e</em> (la sola escepto estas la liternomo <em>ŭo</em>).  Tio signifas, ke praktike Zamenhofo pensis pri la aperoj de <em>ŭ</em> nur en la duliteraĵoj <em>aŭ</em> kaj <em>eŭ</em>, kiuj iĝus, respektive, grafemoj ‹au› kaj ‹eu› (kun kelkaj esceptoj, kiaj <code>pra-ulo</code> kaj <code>poste-ulo</code>, kompareblaj al <code>flug-haveno</code>). En tio mi vidas argumenton favoran al mia teorio<sup><a class="footref" name="fnr.7" href="#fn.8">8</a></sup>, ke <em>ŭ</em> ne signas apartan fonemon en Esperanto, ke ĝi estas nur parto de duliteraj grafemoj ‹aŭ› kaj ‹eŭ›, signantaj la diftongajn fonemojn /aŭ/ kaj /eŭ/. Tio signifas, ke la esperanta skribo ne estas strikte fonologia (unu litero, <em>ŭ</em>, signas nefoneman parolsonon; kaj du fonemojn, /aŭ/ kaj /eŭ/, reprezentas duliteraj grafemoj).</p>
<h3><a name="sec10" id="sec10"></a> Kompleksaj grafemoj en aliaj lingvoj</h3>
<p class="first">Averaĝa lingvo havas pli ol 26 fonemojn, kaj la 26 literoj de la novlatina alfabeto ne sufiĉas por esprimi fonemaron de plimulto da latinalfabetaj lingvoj. Tial ili bezonas kompleksajn grafemojn, similajn al la surogatoj de la ĉapelitaj literoj de Esperanto.</p>
<p><strong>Kompleksa grafemo</strong> estas literkombino kies sonvaloro ne egalas al kombino de la sonvaloroj de la literoj kiuj ĝin komponas: ekz‑e la germana <em lang="de">sch</em> /ʃ/, la franca <em lang="fr">eau</em> /o/, la angla <em lang="en">th</em>, la pola <em lang="pl">cz</em> /ʧ/ ktp.</p>
<p>Jen estas kelkaj anglaj duliteraj grafemoj, kiuj kompensas la mankon de konsonantaj literoj:<br />
<center></p>
<p><span lang="en" class="en">/θ/ = th; /ð/ = th; /ʃ/ = sh; /ʧ/ = ch; /ŋ/ = ng; /ʍ/ = wh</span></p>
<p></center>
</p>
<p>Estas trompo laŭdi la anglan skribon pro ties minimumismo, ke «ĝi uzas nur 26 literojn»; pli ĝusta karakterizo estas, ke ĝi uzas 144 grafemojn. (En komputilo ĉiuj datumoj estas prezentataj eĉ pli minimumisme, per la nuraj bitoj <code>0</code> kaj <code>1</code>.)</p>
<p>Cetere, grafemo povas esprimi kombinojn de fonemoj; ekz‑e <em lang="en">x</em> en la angla <em lang="en">sex</em>, samkiel <em lang="de">chs</em> en la germana <em lang="de">se‹chs›</em>, esprimas la kombinon /ks/.</p>
<h3><a name="sec11" id="sec11"></a> Reguloj grafemaj kaj ortografiaj</h3>
<p class="first">La angla lingvo havas proksimume 48 fonemojn (la nombro varias laŭ dialektoj kaj klasifikaj principoj); la angla alfabeto havas 26 literojn, kio malebligas uzi po unu literon por ĉiu fonemo; tial reale la angla skribosistemo uzas 144 grafemojn (26 unuliteraĵoj + 118 plurliteraĵoj); sekve, multaj fonemoj havas plurajn reprezentaĵojn. Ekz‑e /f/ = {f | ff | ph | gh} <em lang="en">(fine, stuff, physics, enough)</em>.</p>
<p>L. V. Ŝĉerba, laŭ la maniero de Bodueno, distingis «regulojn grafemajn» (правила графики) kaj «regulojn ortografiajn»<sup><a class="footref" name="fnr.7" href="#fn.7">8</a></sup>. Por la germana skribo la unuaj indikas, ekz‑e, ke <span lang="de" class="de">‹aa›</span> kaj <span lang="de" class="de">‹ah›</span> ambaŭ signifas <span lang="de" class="de">/a:/</span>; kaj la duaj postulas, ke en la vorto <em lang="de">Aal</em> (angilo) aperu <span lang="de" class="de">‹aa›</span>, dum en <em lang="de">kahl</em> (kalva) aperu <span lang="de" class="de">‹ah›</span>. L. V. Ŝĉerba ilustras tion per ekzemplo (p. 149) pri la germana (eblus same fari pri la angla aŭ franca, sed ties skribsistemoj estas multe pli redundaj, kaj la ekzemploj estus ege pli ŝvelaj):</p>
<blockquote><p><span lang="de" class="de">{Ess | Äss} {scheint | schaint} {jedoch | jehdoch | jeedoch}, dass {er | ehr} {seinen | sainen} {drei | drai} Kindern {seine | saine} {Kleinodienn | Klainohdienn | Klainoodienn}, dass Schwert, dass Horn unt {den | deen | dehn} Ring {zurückließ | zuhrückließ | zuurückließ | zurückliß}.</span>
</p></blockquote>
<p>En la germana ortografio (kiu validis dum la vivo de Ŝĉerba) tio estis:</p>
<blockquote><p>
<span lang="de" class="de">Es scheint jedoch, daß er seinen drei Kindern seine Kleinodien, das Schwert, das Horn und den Ring zuhrückließ. &ndash; <em>Heine</em>.</span>
</p></blockquote>
<p>(La nuna ortografio en unu okazo akceptis la «naivan» skribon <em lang="de">dass</em>.)</p>
<p>En iuj vortoj reguloj ortografiaj povas kolizii kaj superregi regulojn grafemajn.  Ekz‑e en la franca vorto <em lang="fr">monsieur</em> /məsjø/<br />
(sinjoro) la ortografio preskribas uzi la grafemon <span lang="fr" class="fr">‹on›</span>, kies grafema sonvaloro normale ne estas <span lang="fr" class="fr">/ə/</span>; kelkaj el la konjugaciaj formoj de plimulto da francaj verboj finiĝas je kaduka <em lang="fr">-ent</em> /ə/ (ils parlent, parlaient, parleraient, parlassent), kio egale estas atribuenda al ortografio. Kp la anglan <em lang="en">gaol</em> /ʤeɪl/ = <em lang="en">jail</em> ktp.</p>
<p>Ĉi-rilate Ŝĉerba parolas pri eventuala lingvo «sen ortografio», kies ĉiuj reguloj estas «grafemaj»; nu, Esperanto ja estas preskaŭ tia lingvo (<em>preskaŭ</em> tia, ĉar la uskleco kaj interpunkcio ja restas aferoj ortografiaj).</p>
<h3><a name="sec12" id="sec12"></a> Trajteca skribo</h3>
<p class="first">Krom la grafemoj sonvaloraj ekzistas signoj kun alispecaj signifoj. Apartajn grupojn formas la signoj interpunkciaj, la ciferoj, la <a href="https://eo.wikipedia.org/wiki/Miensimbolo">miensimboloj</a>; tamen por ne tro devii disde la prononcaj kaj alfabetaj aferoj, mi nun parolos pri tiaj signokonstruaj skribelementoj, kiuj esprimas ecojn fonetikajn.</p>
<p>La historio de la supersignoj en la eŭropa tradicio komenciĝas per la malnovgrekaj akcentosignoj <code>` ´ ^ (~)</code>, kiuj markis ne fonemajn, sed suprasegmentajn ecojn, kaj sekve ne rolis en la alfabeta ordo.  Ili markis apartan econ, havis klaran apartan signifon, kaj sekve konvenas rigardi ilin apartaj grafemoj.</p>
<p>Simile estas pri la klasika tremao, kies funkcio estis disigi literojn, kiujn oni erare povus kombini en unu grafemon: <span lang="la" class="la">poeta = poëta ≠ pœta, p‹oe›ta</span>; do, la klasika funkcio de tremao estas la sama, kiel tiu de la divida streketo en <em>flug-haveno</em>.</p>
<p>Tiu logiko plu validas por la hispana, kie la dekstra korno markas akcenton, kaj la tremao avertas pri malkombineblo.</p>
<p><a name="draha" id="draha"></a> Iom malpli simple estas en la ĉeĥa (kaj la slovaka, la hungara…): tie la dekstra korno markas longecon de vokalo: <em lang="cs">drahá</em> /&#8217;draɦa:/ (kara) &ndash; <em lang="cs">dráha</em> /&#8217;dra:ɦa/ (vojo).  Fakte ĉi tie <span lang="cs" class="cs">‹á›</span> kaj <span lang="cs" class="cs">‹a›</span> signas malsamajn fonemojn; tamen la dekstra korno konsekvence markas unu saman fonetikan econ: ke la vokaloj <span lang="cs" class="cs">‹á›, ‹é›, ‹í›, ‹ó›, ‹ú›, ‹ý›</span> estas longaj; do, egale al tio, kiel la signo <span lang="cs" class="cs">« : »</span> en IFA kombiniĝas en la respondaj fonemaj grafemoj <span lang="cs" class="cs">/a:/, /ɛ:/, /i:/…</span>.</p>
<p>La skribosistemojn kies grafemojn oni konstruas el signeroj, markantaj fonetikajn ecojn, oni nomas <a href="https://eo.wikipedia.org/wiki/Trajteca_alfabeto">trajtecaj</a> (angle <em lang="en"><a href="https://en.wikipedia.org/wiki/Featural_alphabet">featural alphabet</a></em>). La longecindikoj en la skriboj ĉeĥa, hungara, IFA estas trajtecaj.</p>
<p>Aliflanke, la esperantaj ĉapeloj de <em>ĉ, ĝ, ĥ, ĵ, ŝ</em> ne interpreteblas kiel ia ajn trajto fonetika; tial en Esperanto neniel sencas malkomponi tiujn grafemojn en la literon bazan kaj supersignon (tio jes sencas kiam temas pri tipografia dizajno; sed tio estas afero ekstera; same oni devas trakti la signobildojn de <code>dbqp</code>, kiuj havas unu saman formon diversmaniere turnitan; cetere, en la <a href="https://eo.wikipedia.org/wiki/%C5%9Cava_alfabeto">ŝava alfabeto</a> tiaj turnoj havas signifon fonetikan, do <em>tie</em> ili estas trajtecaj).</p>
<p>La bovlon de la esperanta <em>ŭ</em> evidente inspiris trajteca supersigno, kiel tiu de la latinista skribo <em lang="la">ínsŭla</em> (kvankam en tiu latinista skribo <span lang="la" class="la">ŭ</span> estas plena silabofara vokalo, ne duonvokalo; la diftongojn latinistoj preferas signi per kuniga arko:<span lang="la" class="la"> a͡udio</span>, esence kiel IFA-a <span lang="la" class="la">a͜udio</span> kaj nia <span lang="la" class="la">‹au›dio</span>; tial la rusa <span lang="pl" class="pl">й</span> probable estas pli taŭga modelo). En Esperanto tia supersigno aperas nur en unu signobildo, kio apenaŭ sufiĉus por paroli pri sistemo; aliflanke, en la fundamenta h-skribo <em>ŭ</em> identiĝas kun <em>u</em>. Tio tamen eksplikeblas per la implicitaj grafemoj <em>‹aŭ›, ‹eŭ›.</em></p>
<h3><a name="sec13" id="sec13"></a> Leksikografia ordo</h3>
<p class="first">Sekve de la dirita, la esperantaj grafemoj ĉapelitaj estas apartaj literoj, kaj tio influas la leksikografian ordon, kiel mi jam demonstris <a href="#LC_COLLATE">ĉi-supre</a>; la ĉeĥa tradicio simile traktas siajn <em lang="cs">č, ř, š, ž</em>. Tamen la dekstra korno apartajn literojn ne kreas, kiel mi eksplikis <a href="#draha">ĉi-supre</a> (kaj ankoraŭ pli frape, la moliga hoketo de <span lang="cs" class="cs">Ď, Ň, Ť</span>, klare fonetika, kondutas simile al <span lang="cs" class="cs">Á</span>, do malkiel <span lang="cs" class="cs">Č</span>). Eĉ pli interese, la duliteraĵo <em lang="cs">ch</em> (kiu en la ĉeĥa havas la sonvaloron de <em>ĥ</em>, do signas puran apartan fonemon, neredukteblan al sumo de la valoroj de <span lang="cs" class="cs">c /ʦ/</span> kaj <span lang="cs" class="cs">h /ɦ/</span>) prezentas apartan grafemon, leksikografie lokitan inter <span lang="cs" class="cs">h</span> kaj <span lang="cs" class="cs">i</span>. Tial la interpretitaj grafemoj en la ĉeĥa ordo aranĝiĝas alie ol en la plata ordo sensenca (ekz‑e la usona):</p>
<p> <tt><em>t</em>=&quot;čaj car egyptský cár echo carevič ej&quot;<br />
 $ <strong>echo</strong> -e $t | <strong>tr</strong> ' ' '\n' | <em>LC_COLLATE</em>=cs_CZ.UTF-8 <strong>sort</strong><br />
 car<br />
 cár<br />
 carevič<br />
 čaj<br />
 egyptský<br />
 echo<br />
 ej<br />
 $<br />
 $ <strong>echo</strong> -e $t | <strong>tr</strong> ' ' '\n' | <em>LC_COLLATE</em>=en_US.UTF-8 <strong>sort</strong><br />
 čaj<br />
 car<br />
 cár<br />
 carevič<br />
 echo<br />
 egyptský<br />
 ej<br />
 $</tt></p>
<h3><a name="sec14" id="sec14"></a> Alfabeta loko de grafemoj</h3>
<p class="first">La diritan resumas la oficiala alfabeto ĉeĥa:</p>
<p><center></p>
<p><span lang="cs" class="cs">a b c č d e f g h <strong>ch</strong> i j k l m n o p q r ř s š t u v w x y z ž</span>.</p>
<p></center></p>
<p>Krom la jam klarigitaj enesto de <em lang="cs">č ř š ž</em> kaj foresto de <em lang="cs">á ň</em> ktp, aparte atentindas la grafemo <em lang="cs">ch</em>.  Similajn grafemojn entenas la alfabeto hungara:</p>
<p><center><span lang="hu">a=á, b, c, <strong>cs</strong>, d, <strong>dz</strong>, <strong>dzs</strong>, e=é, f, g, <strong>gy</strong>, h, …</span></center></p>
<p>Ĝis la jaro 1994ª similan sistemon havis la hispana, kun apartaj lokoj por la grafemoj <em lang="es">ch</em> kaj <em lang="fr">ll: credo &lt; ‹ch›ispa &lt; luz &lt; ‹ll›ama</em>. Tamen nun la hispanlingvanoj adoptis fremdan rigardon sur sian skribon; el la malnova tradicio tamen restas aparta loko por la litero <em lang="es">ñ</em>.</p>
<p>Tia grafema aranĝo de sia alfabeto apenaŭ eblus por la angla aŭ franca, ĉar la nombro de iliaj grafemoj estas tro granda &ndash; neniel komparebla kun la racia skribosistemo ĉeĥa.</p>
<h2><a name="sec15" id="sec15"></a> Aldono</h2>
<p class="first">Difinoj el la <a href="http://www.unicode.org/glossary/">Unikoda glosaro</a>:</p>
<div class="en" lang="en">
<strong>Abstract Character.</strong> A unit of information used for the organization, control, or representation of textual data.</p>
<p><strong>Decomposable Character.</strong> A character that is equivalent to a sequence of one or more other characters, according to the decomposition mappings found in the Unicode Character Database … It may also be known as a <em>precomposed character</em> or a <em>composite character</em>.</p>
<p><strong>Character.</strong></p>
<ol>
<li>The smallest component of written language that has semantic value; refers to the abstract meaning and/or shape, rather than a specific shape (see also <em>glyph</em>), though in code tables some form of visual representation is essential for the reader’s understanding.</li>
<li>Synonym for <em>abstract character</em>.</li>
<li>The basic unit of encoding for the Unicode character encoding.</li>
<li>The English name for the ideographic written elements of Chinese origin.</li>
</ol>
<p><strong>Grapheme.</strong></p>
<ol>
<li>A minimally distinctive unit of writing in the context of a particular writing system. For example, ‹b› and ‹d› are distinct graphemes in English writing systems because there exist distinct words like <em>big</em> and <em>dig</em>. Conversely, a lowercase italiform letter <em>a</em> and a lowercase Roman letter a are not distinct graphemes because no word is distinguished on the basis of these two different forms.</li>
<li>What a user thinks of as a character.</li>
</ol>
</div>
<h2><a name="sec16" id="sec16"></a> Notoj</h2>
<hr />
<p class="footnote"><a class="footnum" name="fn.1" href="#fnr.1">1.</a>  И. А. Бодуэн де Куртенэ: <em>Об отношении русского письма к русскому языку.</em> СПб, 1912 (t.e. «Pri la rilato de rusa skribo al la rusa lingvo», Peterburgo, 1912).<br /> <em>Введение в языковедение.</em> Петроград, 1917, §36, 40 («Enkonduko en lingvosciencon», Petrogrado 1917).<br /> La terminon <em>fonemo</em> Bodueno kreis pli frue, ĉ. 1887 &ndash; vd en mia studaĵo «<a href="http://lingvakritiko.com/2014/01/21/duonvokaloj-kaj-diftongoj/#sec13">Duonvokaloj kaj diftongoj</a>».</p>
<p class="footnote"><a class="footnum" name="fn.2" href="#fnr.2">2.</a>  А.А. Зализняк: <em><a href="http://danefae.org/djvu/aaz/grafema.djvu">О понятии графемы</a></em>. M. 2002.</p>
<p class="footnote"><a class="footnum" name="fn.3" href="#fnr.3">3.</a>  Ekzemplo de A. A. Zaliznjak el la verko indikita ĉe (2).</p>
<p class="footnote"><a class="footnum" name="fn.4" href="#fnr.4">4.</a>  <strong>signo integra</strong>: tiel mi tradukas la anglan <em lang="en">precomposed character</em>; kp la terminon <em>integra cirkvito</em> (cirkvito sintezita en monolita kristalo, kontraste al cirkvito muntita el apartaj pecoj).</p>
<p class="footnote"><a class="footnum" name="fn.5" href="#fnr.5">5.</a>  <strong>aliĝema signo</strong>: angle <em lang="en">combining character</em>.</p>
<p class="footnote"><a class="footnum" name="fn.6" href="#fnr.6">6.</a>  Pli «scienca» termino estus «homofonoj». Min ĉiam ĝenis la konfuza <em>h</em> de la grekdevena scienca prefikso <em>homo-</em>, tiom pli, ke eblas facile ĝin eviti per forigo de tiu konfuza <em>h</em>, kiu mutiĝis jam antaŭ jarmiloj, kaj malaperis en iuj nacilingvoj:<br /> itale <em>omonimo, omofono, omografo …</em><br /> ruse-bulgare <em>омоним, омофон, омограф …</em><br /> novgreke: <em>ομώνυμο, ομόφωνο, ομοιογράφο …</em><br /> Mi estis tajponta <em>grafemoj omofonaj</em> &ndash; tamen juĝis ke la pli simpla <em>grafemoj samsonaj</em> estas ankoraŭ pli bona.</p>
<p class="footnote"><a class="footnum" name="fn.8" href="#fnr.8">7.</a>  S. Pokrovskij: <em><a href="http://lingvakritiko.com/2014/01/21/duonvokaloj-kaj-diftongoj/">Duonvokaloj kaj diftongoj</a></em>.</p>
<p class="footnote"><a class="footnum" name="fn.7" href="#fnr.7">8.</a>  Л. В. Щерба: <em>Теория русского письма</em>. &ndash; В: Л. В. Щерба: Избранные работы по русскому языку. М. 1957.</p>
]]></content:encoded>
					
		
		
			</item>
		<item>
		<title>Ĉu tamen eblas pri-Esperanta lingvoscienco? &#8230; aŭ kiel difini kiuj estas la kompetentaj parolantoj kiuj determinas la lingvan regularon?</title>
		<link>https://lingvakritiko.com/2016/03/29/chu-tamen-eblas-pri-esperanta-lingvoscienco-au-kiel-difini-kiuj-estas-la-kompetentaj-parolantoj-kiuj-determinas-la-lingvan-regularon/</link>
					<comments>https://lingvakritiko.com/2016/03/29/chu-tamen-eblas-pri-esperanta-lingvoscienco-au-kiel-difini-kiuj-estas-la-kompetentaj-parolantoj-kiuj-determinas-la-lingvan-regularon/#comments</comments>
		
		<dc:creator><![CDATA[Markos Kramer]]></dc:creator>
		<pubDate>Tue, 29 Mar 2016 11:38:16 +0000</pubDate>
				<category><![CDATA[Ĝenerale]]></category>
		<category><![CDATA[Gramatiko]]></category>
		<category><![CDATA[Vortaro]]></category>
		<guid isPermaLink="false">http://lingvakritiko.com/?p=664</guid>

					<description><![CDATA[En sia artikolo La neebleco de priesperanta lingvoscienco Ken Miner argumentas ke ĉar Esperanto ne havas indiĝenajn parolantojn, kiuj povus servi kiel fidinda datumfonto pri la gramatikeco kaj signifo de Esperantlingvaj frazoj, ne eblas priskriba lingvoscienco pri Esperanto. En ĉi tiu artikolo mi ekzamenas lian argumenton, atentigante pri tio ke ĝi iugrade ankaŭ koncernas la [&#8230;]]]></description>
										<content:encoded><![CDATA[<p><!-- p.sdfootnote-western { margin-left: 0.6cm; text-indent: -0.6cm; margin-bottom: 0cm; font-size: 10pt; }p.sdfootnote-cjk { margin-left: 0.6cm; text-indent: -0.6cm; margin-bottom: 0cm; font-size: 10pt; }p.sdfootnote-ctl { margin-left: 0.6cm; text-indent: -0.6cm; margin-bottom: 0cm; font-size: 10pt; }h3 { margin-top: 0.42cm; direction: ltr; color: rgb(0, 0, 0); }h3.western { font-family: "Liberation Sans","Arial",sans-serif; }h3.cjk { font-family: "Droid Sans"; }h3.ctl { font-family: "Lohit Hindi"; }h2 { margin-top: 0.42cm; direction: ltr; color: rgb(0, 0, 0); }h2.western { font-family: "Liberation Sans","Arial",sans-serif; font-size: 14pt; font-style: italic; }h2.cjk { font-family: "Droid Sans"; font-size: 14pt; font-style: italic; }h2.ctl { font-family: "Lohit Hindi"; font-size: 14pt; font-style: italic; }h1 { margin-bottom: 0.21cm; direction: ltr; color: rgb(0, 0, 0); }h1.western { font-family: "Liberation Sans","Arial",sans-serif; font-size: 16pt; }h1.cjk { font-family: "Droid Sans"; font-size: 16pt; }h1.ctl { font-family: "Lohit Hindi"; font-size: 16pt; }p { margin-bottom: 0.21cm; direction: ltr; color: rgb(0, 0, 0); }p.western {  }p.cjk {  }p.ctl {  }a.sdfootnoteanc { font-size: 57%; } --><span style="color: #000000;">En sia artikolo </span><em><span style="color: #000000;">La neebleco de priesperanta lingvoscienco</span></em><span style="color: #000000;"> Ken Miner argumentas ke ĉar Esperanto ne havas </span><span style="color: #000000;">indiĝenajn</span><span style="color: #000000;"> parolantojn, kiuj povus servi kiel fidinda datumfonto pri la gramatikeco kaj signifo de Esperantlingvaj frazoj, ne eblas priskriba lingvoscienco pri Esperanto. En ĉi tiu artikolo mi ekzamenas lian argumenton, atentigante pri tio ke ĝi iugrade ankaŭ koncernas la lingvosciencan analizon de aliaj lingvoj, kaj proponante solvon al la de li elstarigita problemo. La konkludo estas, ke pri-Esperanta lingvoscienco ja eblas, sed ke necesas relative multaj rimedoj por kolekti fidindajn datumojn pri gramatikeco kaj signifo de Esperantlingvaj frazoj.</span></p>
<p><span id="more-664"></span></p>
<p><span style="color: #000000;"> </span></p>
<h1>La argumento de Ken 			Miner</h1>
<p><span style="color: #000000;">En la festlibro por Humphrey Tonkin publikigita en 2010 aperis artikolo de Ken Miner titolita </span><span style="color: #000000;"><em>La neebleco de priesperanta lingvoscienco </em></span><span style="color: #000000;">(Miner, 2010)</span><span style="color: #000000;"><em>.</em></span><span style="color: #000000;"> La artikolo estis republikigita iom reviziite kaj kun paralela angla traduko en la planlingvoscienca revuo InKoj (Miner, 2011). </span></p>
<p><span style="color: #000000;">Komence de la artikolo, li enkondukas la terminon </span><span style="color: #000000;"><em>indiĝena parolanto</em></span><span style="color: #000000;">, por kiu li en la anglalingva versio uzas la kutiman terminon </span><span style="color: #000000;"><em>native speaker</em></span><span style="color: #000000;">, kiu kutime estas tradukita per </span><span style="color: #000000;"><em>denaska parolanto</em></span><span style="color: #000000;">. Li pravigas tiun nekutiman termin-elekton per tio, ke tiuj, kiujn oni kutime nomas denaskaj parolantoj de Esperanto (kaj por kiuj li anglalingve uzas la terminon </span><span style="color: #000000;"><em>speakers-from-birth</em></span><span style="color: #000000;">), ne kreskas en Esperantlingva ĉirkaŭaĵo, infanaĝe lernas la ĉirkaŭaĵan lingvon pli bone ol Esperanton, kaj sekve ne estas konsiderataj la plej bonaj parolantoj de Esperanto, kiuj povus servi kiel datumfonto por lingvosciencaj esploroj. Do ili ne havas la ecojn, kiujn oni kutime asocias kun la termino </span><span style="color: #000000;"><em>native speaker</em></span><span style="color: #000000;"> kaj alilingvaj egalaĵoj en la lingvoscienca diskurso. Kvankam mi ne povas plene aprobi ĉi tiun devojiĝon de la kutima terminaro, mi por ĉi tiu reago al la artikolo de Miner transprenos lian termin-elekton.</span></p>
<p>La priskriba lingvoscienco priskribas la lingvajn regulojn surbaze de la lingvaj kapabloj de indiĝenaj parolantoj. Praktike tio realigeblas en du manieroj:</p>
<ul>
<li><span style="color: #000000;">Oni 	povas studi la lingvaĵon efektive uzatan de indiĝenaj parolantoj. 	Por tio oni kolektas multajn specimenojn de ilia lingvouzo en tiel 	nomata </span><span style="color: #000000;"><em>tekstaro</em></span><span style="color: #000000;"> (ankaŭ nomata </span><span style="color: #000000;"><em>korpuso</em></span><span style="color: #000000;">) 	kaj poste studas, kiuj lingvaj fenomenoj troveblas kaj kiuj ne 	troveblas en ĉi tiu tekstaro.</span></li>
<li>Oni 	povas demandi indiĝenajn parolantojn pri la gramatikeco (do 	gramatika akceptebleco) kaj pri la signifo de unuopaj frazoj (aŭ 	plurfrazaj lingvaj specimenoj).</li>
</ul>
<p><span style="color: #000000;">La unua maniero studi la lingvon estas aplikata de la </span><span style="color: #000000;"><em>tekstara lingvoscienco</em></span><span style="color: #000000;">. Ofte, kvankam certe ne ĉiam, la tekstara lingvoscienco laboras per tekstaroj konsistantaj el profesie produktitaj tekstoj (ekzemple la anglalingva tekstaro </span><em>BLLIP 1987-89 WSJ Corpus</em><span style="color: #000000;"> kun tekstoj el la gazeto </span><span style="color: #000000;"><em>Wall Street Journal</em></span><span style="color: #000000;">, kaj la traduktekstaro </span><span style="color: #000000;"><em>Europarl Corpus </em></span><span style="color: #000000;">bazita sur aktoj de la Eŭropa Parlamento). Ĉe tiaj tekstaroj la koncepto de indiĝena parolanto ne grave rolas, ĉar la fakto ke la kolektitaj tekstoj estas profesie produktitaj kaj redaktitaj kutime jam certigas ke ili ne entenas esprimojn aŭ dirmanierojn neakcepteblajn por indiĝenaj parolantoj. Io komparebla por Esperanto estas la </span><span style="color: #000000;"><em>Tekstaro de Esperanto</em></span><span style="color: #000000;"> kompilita Bertilo Wennergren el diversĝenraj tekstoj el diversaj tempoj ekde la estiĝo de Esperanto (sed superregas tekstoj de la frua tempo antaŭ la Unua Mondmilito kaj de la cifereca tempo ekde 1990): La tekstoj de ĉi tiu tekstaro estas libroj verkitaj de aŭtoroj ĝenerale konsiderataj bonaj aŭtoroj, kaj artikoloj aperigitaj en alte respektataj gazetoj, tiel ke la lingva nivelo de la aŭtoroj kune kun la lingva redakto de la publikigistoj certigas lingvan nivelon ĝenerale konsideratan modela en Esperantujo. </span></p>
<p>Miner atentigas pri tio, ke la studado de tekstaroj ne alportas negativan evidenton, do evidenton pri tio, kio ne eblas en lingvo, kaj sekve ne povas esti elĉerpa metodo por la empiria lingvoscienco. Pro tio, la dua ĉi-supre priskribita maniero studi la lingvajn kapablojn de indiĝenaj parolantoj, do la gramatikec-demandoj al indiĝenaj parolantoj, estas ne-ellasebla. La lingvosciencistoj, kiuj faras tiajn studojn, kutime tre atentas pri la efektiva indiĝeneco de la demanditoj, ĉar aliokaze iliaj datumoj estus poluitaj. Do kiel oni faru tiajn studojn pri Esperanto?</p>
<p>Krom tio, ke Miner atentigas pri la diferenco inter indiĝenaj kaj denaskaj parolantoj, li ankaŭ mencias, ke ĉiuokaze jam estas vaste akceptite ke la Esperantaj denaskuloj ne havas la statuson de ideala reprezentanto de la lingvo uzebla por studi la lingvan regularon.</p>
<p>Ĉu oni anstataŭe demandu la elitajn Esperanto-parolantojn, ekzemple la Akademianojn? Responde al ĉi tiu propono Miner atentigas pri tio, ke pri multaj tiklaj lingvaj demandoj oni ricevas sufiĉe variajn respondojn de elitaj Esperanto-parolantoj. Tio ŝuldiĝas al la fakto, ke ili rezonas pri lingvaj demandoj per tiaj kategorioj kiel logikeco, Zamenhofeco, Fundamenteco, nacilingva influo kaj simile anstataŭ fidi sian lingvosenton. Do ili respondas al tiaj lingvaj demandoj en tute alia maniero ol farus averaĝa indiĝena parolanto de iu ajn nacia lingvo.</p>
<p>Ĉar sekve ne eblas kolekti negativan evidenton pri la lingva regularo de Esperanto, Miner konkludas ke ne eblas pri-Esperanta lingvoscienco. Li koncedas, ke tamen eblas esperantologio, ĉar tradicie la esperantologio ja funkcias per tiaj kategorioj kiel Zamenhofeco, Fundamenteco, kohereco de la lingva sistemo, ekvilibro inter diversaj nacilingvaj influoj kaj simile, kiuj tamen estas tute fremdaj al la metodaro de la moderna priskriba lingvoscienco.</p>
<p><span style="color: #000000;">Miner prezentas la jenan ekzemplon por ilustri sian argumenton: Supozu, ke ni ŝatus prezenti lingvosciencan analizon de la signifo de solaj </span><span style="color: #000000;"><em>des</em></span><span style="color: #000000;">-esprimoj, do </span><span style="color: #000000;"><em>des</em></span><span style="color: #000000;">-esprimoj sen partneraj </span><span style="color: #000000;"><em>ju</em></span><span style="color: #000000;">-esprimoj, kiel en la sekva frazo:</span></p>
<p>(1) Se Johano ne venos, des pli bone.</p>
<p><span style="color: #000000;">Li atentigas ke la klarigoj pri tiaj solaj des-esprimoj prezentitaj en la </span><span style="color: #000000;"><em>Plena Manlibro de Esperanta Gramatiko</em></span><span style="color: #000000;"> de Bertilo Wennergren (2005) ne estas kontentigaj el lingvoscienca vidpunkto, kvankam ili ja taŭgas por praktikaj celoj. Li prezentas la jenan lingvosciencan hipotezon pri la signifo de solaj </span><span style="color: #000000;"><em>des</em></span><span style="color: #000000;">-esprimoj:</span></p>
<p>Sola ‘des’-esprimo estas ekstercentra konstruo (bezonas ion alian en la kunteksto por havi signifon), signifanta, ke io en la lingva kunteksto, ni nomu ĝin X, kreas pli altan atendeblecon (sed ne certecon) de Y, ol Y havus sen X. Y estas ĉiam kvante interpretebla.</p>
<p><span style="color: #000000;">Por testi tian hipotezon, oni devas kontroli ne nur, ĉu ĝi aplikeblas al reale troveblaj uzoj de sola </span><span style="color: #000000;"><em>des</em></span><span style="color: #000000;">, sed ankaŭ, ĉu en la frazoj, al kiuj la hipotezo ne aplikeblas, ne estus akceptebla sola </span><span style="color: #000000;"><em>des</em></span><span style="color: #000000;">. Oni do devus kontroli ekzemple ke (2), kiu ne plenumas la hipotezon, estas ne-akceptebla en Esperanto, dum (3), kiu plenumas ĝin, estas akceptebla:</span></p>
<p>(2) ?  Johano havas 4 infanojn; des pli li havas 3 infanojn.</p>
<p>(3) ?  Li estis simpatia; des pli la aliaj ŝatis lin.</p>
<p><span style="color: #000000;">Miner prezentas ankoraŭ pliajn frazojn kun dubindaj uzoj de sola </span><span style="color: #000000;"><em>des</em></span><span style="color: #000000;">-esprimo. Fine li konkludas, ke  ne eblas “eltiri el lingvo, kiun ĉiuj parolas kiel fremdan lingvon, la subtilajn intuiciojn, kiuj nepras por lingvoscienca analizo”.</span></p>
<h1>La origino de la problemo</h1>
<p>En ĉi tiu sekcio mi prezentos miajn ideojn pri tio, kio estas la kaŭzo de la problemo elstarigita de Miner. Aldone mi atentigos pri tio, ke ĝi ne nur rilatas al Esperanto, sed diversgrade ankaŭ al aliaj lingvoj kaj lingvo-variaĵoj, kiujn la priskriba lingvoscienco havas aŭ povus havi kiel studobjekton.</p>
<p>Por esplori la regularon de iu lingvo (aŭ lingva variaĵo) oni devas konsulti kompetentajn parolantojn de tiu lingvo. Sed kiuj estas la kompetentaj parolantoj de difinita lingvo? Nu, kompetentaj estas tiuj, kiuj sekvas la regulojn de la lingvo en sia lingvouzo (kaj en siaj juĝoj pri gramatikeco).</p>
<p>Sed nun ni havas ciklan difinon de la lingva regularo kaj de la koncepto de kompetenta parolanto. Kutime la lingvosciencistoj evitas ĉi tiun ciklecon per tio, ke ili uzas kiel kriterion por lingva kompetenteco ion sendependan de la reguloj de la lingvo: Plej ofte, ili uzas kiel kriterion por lingva kompetenteco, ke la koncerna persono estu lerninta la lingvon denaske kaj de siaj gepatroj kaj de sia ĉirkaŭaĵo, do ke temu pri indiĝena parolanto de la lingvo. Kutime estas tute ignorata la problemo, ke estas homoj, kiuj ne havas indiĝenan lingvon.</p>
<p>Ĉi tiu solvo funkcias relative bone por lingvoj, kiuj estas grandskale uzataj de homoj, kiuj lernis la lingvon kiel ĉefan lingvon infanaĝe. Sed ja ekzistas vivantaj lingvoj, kiuj ne estas tiaj, ekzemple Esperanto. Aliaj ekzemploj de tiaj lingvoj estas la moderna hebrea de la frua 20a jarcento kaj la sangoa lingvo de la malfrua 20a jarcent<span style="color: #000000;">o. La moderna hebrea komence de la 20a jarcento jam estis vivanta lingvo, kaj jam estis evoluinta lingvan regularon, kiu principe devus esti studebla de lingvoscienco. Sed la aliro surbaze de indiĝenaj parolantoj tiutempe ankoraŭ ne estus funkciinta. La sangoa lingvo estas nun la nacia lingvo de la Centr-Afrika Respubliko. Ĝi estiĝis kiel komerca interlingvo surbaze de certa dialekto de la ngbanda lingvo. La sangoa lingva regularo certe diferencas de la ngbanda lingva regularo, kaj certe estiĝis jam antaŭ ol estis signifa kvanto de indiĝenaj parolantoj de la sangoa. Ankaŭ ĉi tie, la kutima maniero difini lingvan regularon surbaze de indiĝenaj parolantoj ne funkcias.</span></p>
<p>La kutima solvo ankaŭ malbone funkcias por studi la regulojn de neprestiĝaj lingvovariaĵoj. Se oni ekzemple volas studi la regulojn de la parola germana lingvo, oni frontas la problemon, ke demandante germanlingvanojn pri frazo kun ĉefpropozicia vortordo post <em>weil</em> (‘ĉar’), la plej multaj el ili verŝajne malakceptos ĝin. Kaj tamen ili ĉiutage uzas tian vortordon post <em>weil</em>. La problemo devenas de tio, ke cerbumante pri gramatika ĝusteco de frazoj, ili aplikas la regulojn de la norma skriblingvo, kiu en ĉi tiu detalo diferencas de la reguloj de la parola lingvo. Do lingvoscience esplori la lingvan regularon de neprestiĝaj lingvotavoloj ankaŭ alportas malfacilaĵojn pro nefidindeco de la asertoj de la lingvouzantoj, kiuj pro siaj prilingvaj asertoj aplikas aliajn regulojn ol por sia efektiva lingvouzo.</p>
<p>Krome la kutima solvo frontas aldonan problemon ĉe dialektoj aŭ sociolektoj, kies parolantaro ne estas klare apartigebla de la parolanto de norma lingvo parenca al la dialekto/sociolekto. Konsideru ekzemple la afrik-usonan sociolekton de la angla. Kiel oni povus lingvoscience esplori ĝian lingvan regularon? Eĉ se ni momente supozu ke ekzistas solvo al la problemo menciita en la antaŭa alineo, ni havas ankoraŭ la aldonan problemon, ke ni devas difini, kiu estas kompetenta uzanto de tiu sociolekto kaj kiu ne. Ni ne povas simple konsideri ĉiujn afrikdevenajn usonanojn, ĉar multaj el ili tute ne parolas tiun sociolekton. Aliaj eble foje uzas esprimojn el tiu sociolekto, sed ne kreskis en ĉirkaŭaĵo kie tiu sociolekto estas kutima, kaj sekve ne bone regas ĝin. Aliaj eble ja kreskis en tia ĉirkaŭaĵo, sed translokiĝis kiam ili komencis siajn universitatajn studojn, kaj ekde tiam ne plu estas en tia ĉirkaŭaĵo; kiam ili tamen foje uzas tiun sociolekton, ili uzas ĝin en maniero tre influita de la lingvovariaĵoj, kiujn ili nun uzas multe pli. Do por studi la lingvan regularon de la sociolekto, ni devas ignori ĉiujn ĉi homojn ne vere kompetentajn pri tiu sociolekto. Alivorte, por difini kiu estos kompetenta parolanto akceptebla por provizi al ni fidindan pozitivan kaj negativan evidenton, ni devas konsideri la kompetentecon de la parolantoj. Sed kio estas kompetenteco? Simple respondo estus: Uzanto de iu lingva variaĵo estas kompetenta, se ĝi<sup><a name="sdfootnote1anc" href="#sdfootnote1sym"><sup>1</sup></a></sup> kapablas uzi la variaĵon laŭ la lingva regularo de tiu variaĵo. Sed nun ni denove havas la probleman ciklan difinon.</p>
<h1>Rekursia fakto-trovado kiel solvo al la problemo</h1>
<p>Eblas eviti la ciklecon de la difinoj de lingva regularo kaj kompetenta parolanto en alia maniero, nome anstataŭigante la ciklan difinon per plurŝtupa rekursia difino.</p>
<p>En la unua ŝtupo de ĉi tiu plurŝtupa difino, oni formas unuan hipotezon pri la reguloj de la lingvo surbaze de la ĝenerala lingvouzo de la uzantoj de la koncerna lingvo, sen atento je ilia kompetenteco, kaj poste formas unuan hipotezon pri la lingva kompetenteco de la parolantoj surbaze de tio, kiom ilia lingvouzo similas al la hipotezita regularo. En la dua ŝtupo de la difino, oni unue formas plibonigitan hipotezon pri la reguloj de la lingvo surbaze de la lingvouzo de la kompetentaj parolantoj (do la parolantoj hipotezitaj kompetentaj en la unua ŝtupo), kaj poste formas plibonigitan hipotezon pri la lingva kompetenteco de la parolantoj surbaze de la plibonigita regularo-hipotezo . Ĉi tiun procedon eblas daŭrigi ĝis kiam la rezultoj konverĝas, do ĝis kiam ne plu estas signifa ŝanĝo de unu ŝtupo al la sekva.</p>
<p>Matematike la problemo estas simila al problemo studata sub la nomo <em>fakto-trovado</em> (angle <em>fact finding</em> aŭ <em>truth discovery</em>). Supozu ke diversaj homoj prijuĝas la veron aŭ malveron de iuj asertoj, pri kies vervaloro vi scias nenion. Por fari juĝon pri la vervaloro de la asertoj surbaze de la prijuĝoj de ĉi tiuj juĝintoj, vi povus simple kalkuli la plimultan opinion pri ĉiu unuopa aserto, kaj supozi ke verŝajne pravas la plimulto. Sed supozu ekzemple ke dum la plej multaj juĝintoj havis inter si tre similajn juĝojn, estas unu juĝinto, kiu ĝenerale juĝas malsame ol la aliaj. Tiam estas racie supozi ke tiu lasta juĝinto ne estas kompetenta. Se do estas iu aserto, ĉe kiu la plimulto dependas de ĝia juĝo, estas preferinde kalkuli la plimultan opinion de la kompetentaj juĝintoj, ignorante la opinion de la nekompetenta juĝinto.</p>
<p>Ĉi tie ni do havas situacion similan al la situacio pri la lingva kompetenteco: Ni volas prijuĝi, kiuj asertoj estas veraj surbaze de la opinio de la kompetentaj juĝintoj, kaj samtempe prijuĝi, kiu estas kompetenta surbaze de tio, kiugrade ĝia juĝoj estas konformaj kun la vero. Tio similas al la supre menciita cikla difino, laŭ kiu ni ŝatus trovi la regularon de lingvo surbaze de la lingvaj juĝoj de kompetentaj lingvo-uzantoj, kaj ŝatus samtempe prijuĝi, kiu estas lingve kompetenta surbaze de tio, kiugrade ĝiaj lingvaj juĝoj konformas kun la lingva regularo.</p>
<p>Ekzistas diversaj algoritmoj por fakto-trovado, sed ĉiuj baziĝas sur la ideo de plurŝtupa kalkulado de la verŝajna vero kaj la verŝajna kompetenteco de la juĝintoj.</p>
<p>Fakto-trovado estas aplikata por multaj celoj, interalie por ricevi fidindajn rezultojn surbaze de <em>amas-eksterigo</em> (angle <em>crowdsourcing</em>). Amas-eksterigo estas la praktiko interrete doni iujn taskojn relative facile plenumeblajn de homoj, sed ne facile aŭtomatigeblajn per komputiloj, al multaj homoj samtempe. Unu ekzemplo por tio estas la primarkado de lingvosciencaj tekstaroj, ekzemple marki kiuj vortoj en teksto estas propraj nomoj aŭ marki la gramatikan rolon de diversaj vortgrupoj. Se oni amas-eksterigas la primarkadon de tekstaro, oni petas multajn homojn samtempe tiel primarki tekstaron. Se ne ĉiuj primarkintoj primarkis iun teksteron en la sama maniero, oni tradicie simple transprenis la primarkadon de la plimulto. Sed eblas plibonigi la fidindecon de la rezulto se oni uzas taŭgan fakto-trovan algoritmon, kiu paralele kalkulas la verŝajne ĝustan primarkadon kaj la verŝajnan kompetentecon de la primarkintoj.</p>
<h1>4. La matematiko de fakto-trovado</h1>
<p>En ĉi tiu sekcio mi iom skizas kiel fakto-trovado estas traktata matematike. Ne-matematikemaj legantoj povas senprobleme transiri al la sekva sekcio.</p>
<p>La plej multaj algoritmoj por fakto-trovado baziĝas sur la ideo, ke la fidindeco-nivelo donata en ĉiu ŝtupo al ĉiu juĝinto estas reala nombro inter 0 kaj 1. Fidindeco-nivelo de 0 indikas, ke la juĝinto estas tute ne-fidinda, dum fidindeco-nivelo de 1 indikas, ke la juĝinto estas tute fidinda. Se la algoritmo baziĝas sur probablo-teoriaj principoj, fidindeco inter 0 kaj 1 povas esti interpretata kiel la probablo, ke la koncerna juĝinto ĝuste scias, ĉu aserto estas vera aŭ malvera. <em>F(j)</em> estu la fidindeco-nivelon de juĝinto <em>j</em>. La fidindeco-nivelon hipotezitan je la <em>n</em>-a ŝtupo de la algoritmo ni nomas <em>F</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(j)</em>.</p>
<p>Ĉiu aserto estas aŭ vera aŭ malvera, sed ni ne anticipe scias ĝian vervaloron. En ĉiu ŝtupo de la algoritmo, ni determinas la verŝajnecon de tio, ke ĝi estas vera, kaj tiu verŝajneco ankaŭ estas mezurata per valoro inter 0 kaj 1. La verŝajneco, kiun ni atribuas al la vereco de aserto <em>a</em> je la <em>n</em>-a ŝtupo de la algoritmo estas nomata <em>V</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(a)</em>.</p>
<p>Notu ke mi uzis la vorton <em>probablo</em> por la fidindeco de la juĝintoj, sed la vorton <em>verŝajneco</em> por la valoro atribuita al la asertoj. Tio estas grava termina distingo en la probabloteorio.<sup><a name="sdfootnote2anc" href="#sdfootnote2sym"><sup>2</sup></a></sup> La unuan mi nomas <em>probablo</em>, ĉar ĝi estas unu el la parametroj de nia modelo: Ni supozas, ke la fidindeco de ĉiu juĝanto povas esti mezurata kiel la probablo, ke ĝi faras ĝustan aserton. La duan ni nomas <em>verŝajneco</em>, ĉar ĝi ne estas probablo fiksita en la modelo. Ja por la asertoj la modelo antaŭsupozas, ke ili estas ĉiuj aŭ veraj aŭ malveraj, kio estas duuma valoro kaj ne kontinua valoro kiel ĉe probablo. La verŝajneco de aserto do ne estas identigebla kun iu probablo fiksita en la modelo, sed estas la nivelo de certeco, kiun ni havas pri tio, ke iu aserto estas vera.</p>
<p><!-- p { margin-bottom: 0.21cm; direction: ltr; color: rgb(0, 0, 0); }p.western { font-family: "Liberation Serif","Times New Roman",serif; font-size: 12pt; }p.cjk { font-family: "Droid Sans"; font-size: 12pt; }p.ctl { font-family: "Lohit Hindi"; font-size: 12pt; } -->La algoritmo devas difini iujn komencajn valorojn <em>F</em><sup><span style="font-size: x-small;"><em>0</em></span></sup><em>(j) </em>kaj/aŭ<em> V</em><sup><span style="font-size: x-small;"><em>0</em></span></sup><em>(a) </em>por ĉiu juĝanto <em>j</em> kaj ĉiu aserto <em>a</em>, kaj aldone iun metodon por kalkuli <em>F</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(j) </em>kaj<em> V</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(a)</em> surbaze de <em>F</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(j)</em> kaj <em>V</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(a) </em>por ĉiu natura nombro <em>n. </em>Unu simpla ekzemplo de tia algoritmo, kiu estas iomete simpligita versio de algoritmo origine difinita de Yin k.a. (2008), estas la jena: La komenca valoro<em> V</em><sup><span style="font-size: x-small;"><em>0</em></span></sup><em>(a)</em> estas 0.5 por ĉiu aserto <em>a </em>(por <em>F</em><sup><span style="font-size: x-small;"><em>0</em></span></sup><em>(j) </em> oni en ĉi tiu algoritmo ne bezonas komencan valoron), kaj <em>F</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(j) </em>kaj<em> V</em><span style="font-size: xx-small;"><em> </em></span><sup><span style="font-size: x-small;"><em>n+1</em></span></sup><em>(a)</em> estas kalkulataj jene, kie <em>A</em> estas la aro de prijuĝataj asertoj kaj <em>J</em><span style="font-size: small;"><em> </em></span><sub><span style="font-size: x-small;"><em>a</em></span></sub> estas la aro de juĝintoj, kiuj juĝis <em>a</em> vera:</p>
<p><!-- p { margin-bottom: 0.25cm; line-height: 120%; } --><img loading="lazy" decoding="async" src="data:image/png;base64,iVBORw0KGgoAAAANSUhEUgAAAJEAAABKCAIAAAA0QyGYAAANZElEQVR4nO2cd1wT5x/HL5MAYRNBkCFLGSJLxYlC3VgHBaziqnuAIiqK2qp1FIqiOKBi0SIoqBX5oWKlFRFkiCAaBEFUhqBg2CM79zvCSiSQi4ZAYt6v/HHcPXnuyX3u+9z3ee75gAZBEJAiVqAHugFSBEaqmfgh1Uz8kGomfkg1Ez+kmokfUs3ED6lm4odUM/FDqpn4IdVM/JBqJn5INRM/pJqJH5KqGSXXb7T1sSL2NgKNQSN6FgEZdAb7PZRF4OscHyOMSNv3NUiqZjirn+OC0629HlIAgvuV3MuuWjx+Kdhacu/oj4ujKhuYANA/moEtpQUtWmZD+q6dUVNYijE2VETCqlNSNYNUG7n5+q18u1mhpdE/zjc3fLjXRv7zYEPI6c8+EHmE6N/I6KdGMEnPn4Oj9fgVQ8sj8tM+6Dlqw5JDcjUDAKT6zKCEkwU225Kf7p+9zjQ3wmUoqkchtM5MF1PSV7+rJxecW+R03mLHImbuv3c/usbf9jTGQlFWX/Ba02oC/6/jtHUq00lMbc2eDeyJJGsGgTP1vH4z327O+bIr7vPNspL8rHsEG9Z4ubdxn5Ww6tJObd2w+zIRPWap10bfvStH4aFKGJX3Anbs+PUWcv7OA/77FmnpyaAUtGbu3LZqdNHEO9UMoE2z1rI3Shrj4TRUVpPwrqwV0FSAUVbCNYOCjTD7VELQK1vvR1n7Zq83ffbXIh7BxqcKlQnepw4nXpv/dPTG/atGybXvRWtNdhqKvnfsxuWtUP5CJWaW6i/7YaQsLT+rgmCvj2srwmooq1ExgPWgROKVqeW1jLEKMASReM0gcGaeN27m284JK49yX2Ce9WC3VY9g44vCqFkjgYT09Ar6RON2ERjvIvweOPqnsBNOsLkoi2o+Sw0FNhdm08ydVdjZBK22GoeHmdug8fK19XRAT6pZBygo2O6deGWzPeWJ35xNpjnhC2A9ODhAa9pP1gL+uE9s9DFWgxQH6/779Q9Vv3/G4dmHqSVp7zUnGuAAakH6GwaSBF19OQzAaGnCKXKeiNWQ8+ee/TFlWDlqRfEHKsbs8MNr81TamyiLqa2gQ50kjLYI1nTxRdbM68bf+XbOF8ojVu9aPi3CSUnA7xvPsJI5k534mrxITQ6g5p87VOwRPl+jIzvH2R4nPmBv2R4vKuz8DovSAih3hTTYkLp7sku6x72Es9Z42ssDFpaRI/XlOo8iUUgqlQWrKd+MZtCdPGTOb2cW/v0TM+jXKQIK1ga7d7yblvmRYa9Hiv35lu2RBybYvr8CMlnortE8Ofvw8lMIH6K3dVsG01qcUY4xshsm01kWgZEBKXQof+XfbX9DmjGrbu/yLVl7K2mZ3peMn9Ea9lO0gPP38xpXVweeBLbHTlAQ5KnY/ORMeInpAdf2lIRalllE01lmIMdZhMWUxhkX5PzgH70/7UgMmaQkcALSDtQ7WuNOP7uX+MfbpwtOHIGRfiJQyI7pMYBemfGkVtnOcgj7goPNxZnvscYcYQaAdAqI5TXF1pNvQzMW6R8ft7+sLiStGs6nO+sLvAXUO94J3RK2/lqmqQz/8gAKh0ew2jVjkRsoQNcye8q7x0UM3TWcYQYFmaw8vPj/FjSjFoV6bCnZkhA7VQXehF4voDXGOWgDr0z37J0CL1ZReEUqmcnexGrbjpCpvx0Uk2cyrTYuYM+F99jJttocNxCzlaIgD08NideMVZvk6xpqEvJwnVFvoQE25sYRtedNJPDr7WSNp0+aqrbXfRjMgQJWdQi1iM7eRKjPPRnsNs979WjriVsCfOzVQ9MKIi7nOXladCT3jBYKgc9McicSrhnt7cWV6/PXxsd/p9priNHfXt4XpRWxAEZ1ynOjk+bCPztSSVe9sYEOKLVpgRuxLqZoXUzHoeXgca6irOZ6rJ6ZVDNoQLTf7aR2cNKmEb2EGEj9kHFxl8f2vAVpcrxLfB2yOkaNbymALn8tyFUko+Ew2yC5mtHLIlfMC8hukHUziOJdAqQ3N1PYacFEGx04OYXAIJRHGFe9bwVM+alBqawYZmYOs8uVVM2o+YELV8TVQ1vkpiZ+hTVGGeK/cADAB6SqxeiaVgYg1/d1ZrYCZjYacLWQVM2wxlvuV62BN0ZFYPAq/dI1ttUtN8yEf90oVWN9+HVKqmYIjIIaAc7LKDFEUjWTZKSaiR/ftmZg4yNPy2nxLk8Kj9viBroxsJFwzZg1aed+CclsRMlgsSgkkyk3fpf/mq7RGvVVeLjcagdywotalq3WV81riRJJ0oxWFu9/MlNWX+Ht9SjSzocx3yuWXfaJUD/wZ6Q+r5lhZkVsULHLL5vz74U+eN26Sgsv8gZ/IZKjWWv2QffTw67c2ahTcSY6pgYacYG1jyMf5WC8frjaWQapPuPouS1mbd0g2JASdMvcM0JbW96cFZVRSXcwEZeVxBKjWUtOSDTG47EeBmh5nUIavkoHCi2UjIKhx/GbXgY9fyU1P+RQBmYM/thBsK6O8S6poNnXRGUAmv0lSIxmzIaKJgQGhQCb8hKIypOMoYEsQsVhje70Db/bRO2cROD6ocz3NwJerYm5tEQbBamdWn59efJb8nxbGOtnBgMSo5n8mM2LGrb98FPeTHxiBcO9tpVlqIhUnxsSL3P22GbXYBkVJVkkgyY3YffvPxGyT3sFNDnfVG+b32M1lZawgNK4iMStFt/rQdlJ479LbY/PS72zWGOwJiX9pxmruSA2YNfBJ4sT7y7t/vn8PAeCuQ04QA1xDs11Zm8e8evejR32nffZ77y5y07YdvP5to5tpIKZx6UKj+6Dio4Xnk7AKg1WwQAhaUYrDPHNdg5cosMxMU2vftVoZK/W8pBrzo+v50Awt4HQYTXmhrjOjVma/XC55qBVTbBLw9tJ0LaQj0z7zKaA0bQbp/A4jHsnDM+BQG4DoYPED1ViqI4xVx60ggG8NANbXlzYfyDodGwBg2Bgooppf0kB0kil6I1ZqfZcTgJaHSn0WMxbck1WciXRO1dR1mTF/o3Wvb/X4O05oBIPjp8YYX8n99xkBcHcBsKH8ib1g84M/X55myYsemqGkLdce8gr+WJsxazo51cdO0eaNTdcNmMJVdxOAjkVba+A8QCtIMgr0yVopS6f2OjFc4BUNLQaYzNCrf2AIG4DoQP13UTcOE+BVi6KHJ4XhkHKe1kPGEwy7E5+QayR2yo1RFFITycBfHrxHGD0PML/684CBHAbCB1ycWqNwTKdr1hQJwJ4XhhKSUYJoLZwtHpH3NCb6hjyVu4zKdk+PJwEUHJm6h1q+lkdtMqUuP/FvSCVUiOvEGZ/P8MMSgV7eA6gG/tTcvAuL99L9V7ZhYE27HlaAdwGwgRkUJnMssfFOs6Wg3wWi5dmDBIxrx4wnGTQftVYH2O3HtUIDnbA83YS8AarNdl1A/QJ5NjH7TlggyI4rPUY8UtklV3Xigwut0Hzg8VaTjG8VwegpsfX3Hf+gqX3vGCUx2w/QaST5h3aOnQwJyAAb83YYQaAvzmPPdfWemZdKWbrE2G8quDyHHTCqCYWtmhM7V6RweU2wDtGN4LRQjg3P9C6S8+eFMF5hAAPzRifiC8bgHEXk9NWtt1xIOnG0n1qhH57ulDKssoQemN0OVM1uG6DdhCIQZ0yCArf/8TOQwpKSXoJMMTdpGMqAKE87dBenLwwWsPhOeiCWVtQ0ESwN1LoniqB7zb4NumpWXuY6Y3V6+wN0WpGOsI5GYfnoAtK6ZMyQNdTt7vv5XIbNCct0XG8Ws+zOuys29UJc5X435gCQG+qJeNUFDFwbxlBywuDnpqxn2bqriP7YSqAw3PQCbO+MK9e1cqE42xcbgP8tCt14BWht6Q3yM9+nhe28H7YFJj9iqDlhQKXZmDLi/BDAWHxjQAl5fBmnznr920e/3VWEm44PAedUKGnGaC7Vo/jaSaA2+DbhEszhLzlav9I6NNPJ+PyHLBhNb4m1ipbmqp0j9oEcRuIlNasHWZjj1c43fiY6KI2kI9b0U429PAcUN48eoMe5WnCMX4WxG0gQpjl1w6njBglU1qY+o7iojaQr0dFq1m354D68vyZpiWb0LEPGE7+joTuDlggt4HoaM44cUnr0Knpe+57ZrysZ9nJDuC4W8STel2eA1pVxiXvy38jgDlh0Qs1OBMQQdwGooJREhVQsizYybjCjgDcTH5DXjFUlEnHZ4j66nR6DhQcw4nPeRwXzG0gGsCGlMCbFn6xemiczBQTICznWTVj0vCBu68G2x09CKEX/3WqecN527ZbTdlsvC4Qkvya7Dl84AwcUs34ANb+dyQ4J1fDxeFE25+0qmqghZhZTpthNmAvbKSa9Q3t1YWTjN+zcxZ2pEmUZ74jbYJSC5sBM9WBapNUs75gfbp7ON7K+353XiujbaUD0Asel1AWqg6UK0OqWR9Q8s4GkJZHW3EMxhB4fQsNIDUdyvdtBmplllSzXmB+Sgr02vTbcxm3uPylnpbtg3x6ybWD/kk1AFB9cONRnTC/qQOS8Us16wUUYZrv1QJf7p0YfTf/W27+3TvIom1UO1LNxA+pZuKHVDMuZMcGPR7bj+WFwv8Btz04HnWw6bMAAAAASUVORK5CYII=" alt="" hspace="8" width="145" height="74" align="left" /></p>
<p><img loading="lazy" decoding="async" src="data:image/png;base64,iVBORw0KGgoAAAANSUhEUgAAAM0AAABTCAIAAACzshQNAAAMVElEQVR4nO2dCVxU1R7Hz519mAGGfd933FBSccvCXBLInkJauKTyTD4uREhlaqlppmmYG5pWn6emYr7IRy5hKSViqJQKQRIoIIviMDAIzHbn3jczCMzYwFxgOKN0vp/5fJyZe+69/3N+v7PdcxgZJEkCBKKPYZg6AMQ/AuQzBAyQzxAwQD5DwAD5DAED5DMEDJDPEDBAPkPAAPkMAQPkMwQMkM8QMEA+Q8AA+QwBA+QzBAyQzxAwQD5DwAD5DAED5DMEDJDPEDBAPkPAAPkMAQPkMwQMkM8QMEA+Q8AA+QwBA+QzBAyQzxAwQD5DwAD5DAED5DMEDJDPEDBAPkPAAPkMAQPkMwQMkM8QMEA+Q8AA+QwBA+QzBAyQzxAwQD5DwAD5rM8hcILGoJk6ij6BetaQz/oY2Z2s33njw+zppg6kDyDE+T/VBkwMMDOcFPlMF2Vt9qGjV0TK7p3Fcp+6IDpQX3FLbv8OPF7qjyZTQbN05/1U3BQQwjeYFPlMF7r9mNgFHrn75k1OvtACgGfs6rggjp50RN0vKSmZ9QA4xB7MTIkeYMfVezlZVRHuPLXfFjLNwplTXCEJCdafey36tAiIpqL0LW+vuzLr3OlYh/ZunGwuL2p2DrZndn4iXnernOnnY2GKUQ3GNHcbG5cwZuWFczgz6LXkVVMt9KRSlHKPq33mFL0senAnJlNlVVxaYTdCn09NTY+lATrqMG3sRIUNymCuoRbbWD6T30p9Jy9y62tuWjdU1P7Z6Btm05xFaKdUCm/cIId4dB0VDyvMqfEIdzFVS0DjcFW3xg0nZHJZWOdHpTVlHOtnjRdWjzCuNEBXHba1RWWNDDgZGqJ1W0hJ0Z7pEz4fuGK68vqPp+/FZHy/zI+l/p6QSuSP/Q+LTMdnRppf2q/7JdlQ9JdjyGgDd+G4uFVfFipdHJ/ukY3sQS3Pp+vGwYjAkQboqMO0MBeWtJDArIvapkbHZ0R9zmcJi989lM8YHrs8/p1Vrw/iq07Hq89uWbHiw+9o05LXbl493dmDTTd3npz85vwhxWNO1crrhXs3pd2W1F39uTo/8boF13/emvih/E5v21JRaukwymBWuI52dypagKO54VxroajNTk1amsrZeW3/OF63zuwT8IYamVWITlXpbYRk880Da9am7Ewvwu28/a2ZreVMyoXljPir2WEwpAHa6mBcC6KmHge2BmqTjs9oVqMTP9tw7vi0a0Pi18wf9KgtZDiPm+DEOLvpxKEEXyaQ5eeWe86JDuTKC69W2YV5mlm5LN8yCsiLUpbnzkh53d1AA0SIK+qsvA1XcRpfILsrwkeYU21wifrcfe9/cuZORdaN2ukUz+lrlE0iwGvvV40SIcYb/O/1y3/+Kr1qyrEbR8PbJnp1J2YsYdndhyIN0FGHzmaKm1QDjO74TI35oCmB4Mzly1WKMX6t5+J3Dr53PnzzRV/1R7Kp+KpswBQbOtl0K08+INKqm0N1uaiWw6eSFwafJ2pQAA/KHTvHZ+bWb+IqU4ad2ti9kPoOQiplaD3GNFKEuLDgjwbgPdanY/ZBsnxfmW+DFadCkQZoq0Nj0iVSwvAJf/vCMWycM9iXmd+Y5Gejqopk/U8f7rN+74eRrVVHVpZT6TjGmwNkRZdLcZpQdTMzdWysoMS9QY8HXn3x5P9O3hSWyw4fsXvxpUnBqhkK3vyQY6FdsQjxb1+sXJNWwTKTVZXUyJjBG7KOR1kBQOcyRVUKVRNNLeOAxrW1VnVLFFPDgcDlGL29mzJWhNKyX8uAzb+G2D4qRsXDepwXMnOyNC8JjjRAWx2MhskVPfAZ4PpNCmHvyjv3l2S6jRmQFe5ZXzL7y2ltc19O6Lb885p3oduKb3V9bZbzuJjFqtdW7dilzUDQXvSkOPvdcTMuzz57ZvdQvvyPtQMHHw70bO2uaXSaTKaJv+n8LOcJaQ/13oI+MaMuM9LSYDZNBEFgBsbH3QcX5hc0AJ+x3q01kLiXnvCRw44d4/nQpAHa6gAapiQem2XoQU+3pOk5T+fk3sPDPITp738XuvG8P8vghShCKgkGoy0zkrwNcz/DkvITNYPTlpJf7zJ9n3Fla45hTDYpVagygPHDjzWSx4wVAFQwzLAC3UXTnAHy48gRe9R1X1lfzky4YoxHdJSlAdrqAJLEKFQmPT5jOIQ96ww+zyxoXFi7dTt4K320udErpYamK7u+LAtaG9M69pRV5BbL3eZ4dzyJIZSG22NKSPI+mLboZK2+xSTMMnz36U9H983kFKPTgYKS06hHiD/I/0MMRn71c87rTiqfkcITsatt7Iz9nNGQNKBdHZIkGfQe+Uzdcw7l7Pz97Ll9t6+9/OlGJ2M+w8LoNAXeWvSK6l+viATPDLbXxEA2leRWsvza6wypkJIshnEMzg1dl5m3ziiX6hY0FpeQUPIZ9QilZZfLgP1Mf8vWgQwmeH79Ko5RqgllaYC2OiROsFmGZxx6KwJ/oKrnPLV36f43jucGsfWl6DF0Dh971J0TErFUVR0eHZDeuVSMu8e11xlVdeHyNLWp6cJrbuFHG/RejjXl+9ozEU/q+IxuxlMKu7kkb4DW5sxjhEdbT8mw8XUzzqUpSwO01SHkOI/C+qBenzEcRo53AX8GrVz1rKWRu0w630ImaS16lktoALvh+5S0Av/nRSe3rDxQyRoX6tI2ElS2SM15muj4zx+pJ48YNww4MARO9JstBBAYb51WMzqzjQk04iXboCwN0FYHl+BWFJYH9afg+k0c+5zNqpmuRl/2YVnby4pb5/aYbcT2Ha9EJS4cMnTM0i1JYbZ7c4oOHiqYsGygeiaFN0vtDKzn6qC4m7F91w+FRVnFQCT6YFF8iP+ohSvmDjDpqgBmZi9obFQAZ7YxIiSbb365fsv+jEYgvbhhSdLUN1YvGdXdZ2RdQVkaoKUOLq5juwzvqc+AIOLYhQgjxa8DzdLdtlGsAJbqIDkBi9KKF6U9OjSX3NaRjmhqYHkEd8NnTLeo5M1RqjdfGTHa3sJ2dJXUqqTT+Ky3EWK8wQs3H1a9jBigNlSlAdrqKMTNzg4UZrvQN0Rw3Xwbb0uBuwELSe4Lfb0o7NPsK0hDw/f2BF0lZNp5cwsblYD/VGwHoCgN0FKHbKlTeA2lMISH7jNMEOB3v7IFBHVpIml1lWvwAJOpo2woq5YC9byrVIQDCz2FJK0qvK/+V1R6TzWj5HQ2ijXzChTfaQHO3dsOYCKoSQO01ZHUPPDzpZI5+Bu8aNYDh9S14MCsi1srW0DwMAdTbD7D72cdSP028/jePM3HG29NiSmeNXlGfNxzbeHIyzNSPz9xdPfBB+pPTemxEfPfeHnyvKWv6pMHEwT6UpLuiYCKNEBbHVlNpWNQIJXmwARaYmau/gaKnW7t5wkllr/BcHhu8VrVa0enKVgeUQkbVa//ULoezWrQMLHEoHRPCBSkAVrqEHLWQIrNwVOR/acZjOPo9SRu3DYGNHM3V4pJkc8QMEA+Q8AA+UyHxh9jQ7dFZZ+a5dDVA1Cy6dZ/V0e+mj5+X9qmeWF2T8VDCxODfKaDRfiBa6NZrWvUyrqcPR+k5jbS2SwWnaZUmo16e3NcgPpZEcb3DBKwXKYsmIVMRhHksw6IxuupMRFpsXlZcx1pePmhpIO2a7847Kln7x3ZfOvSfde53v11gG98kM86oPGdLHHr4QPUa9Sk6NLhX35jLo8+2n7UdtJHe5YGa6wlK8spE4wItuyfv87SFyCfaSEtza5xm+SpWUahs819Zm/7drm3nhIixEW59V5veqLmjDLIZx0ohTfyOSOXaXYPY1bj49wnLv5k2NfJY7V2q8orr5ULQl1Kfnkw6JXhgr7ZZtwvQT7rQFKSXec9x611PEazjUjNYO/etCRmB9vKkkvD5Waj3/34xbwdK3M9vJroSalzDP09JEIL5DMNJC5TKisulbhFDu74jSWW6wuJu19I1EkYePBELOzg+gPIZ2rwu2lvfZqvEEatT3Dq/theXpGxeXsu19P89jdfC5Oz0l6yRh3q4yCfqWG4x+7e3sNzW/LWzdzpeuRUvFvVrmNpdT6d/37FPxnks17S/FvqMebsSx5M0PzXRaHXfDej/alrvwL5rJcoxVUPMSYdIx8WnMkXjPV7KjaawQf5rJfwhi+ZLn4zekHBZP65KnymqIUwzc9QPuEgn/USun3k3uuRmrcb3zNxLE8wyGcIGCCfIWDwfx6DUHd4ONXCAAAAAElFTkSuQmCC" alt="" hspace="8" width="205" height="83" align="left" /></p>
<p><img loading="lazy" decoding="async" src="data:image/png;base64,iVBORw0KGgoAAAANSUhEUgAAAHkAAABKCAIAAAAQdmwdAAAIH0lEQVR4nO2ce1QTVwKHJ+8H4SEqwfAUiEIAU8WuLIircrS26HEPFsUXLlKk7bZaBHahPkoVZXWBxSpWhOWstVqwtdUjvgCBPa0gKrZW11QEUQQsbICAISTkMZsHoYXEJMyO17B7v8MfM5nJvff33bmTyb2ckFEURSBAIL/sBvwfAV2DA7oGB3QNDugaHNA1OKBrcEDX4ICuwQFdgwO6Bgd0DQ7oGhzQNTiga3BA1+CArsEBXYMDugYHdA0O6Boc0DU4oGtwQNfggK7BAV2DA7oGB3QNDugaHNA1OKBrcEDX4ICuwQFdgwO6Bgd0DQ7oGhzQNTiga3BA1+CArsEBXYMDugYHdA0O7K7R/seCfg7PifL8UxRd9x9TuN52RMyVvGTwzYjZtVJ4+zbK9zBduA3hXs1Tj4Uu43T04JwRqwVUJHjg/EqImbPoLm7ttUKlizPJ0nIHm0/n7Mvdm9+4/lpT3hwmxtaNlQHB4cjwowHJkcofKi78HHWu9H0uFf+MI1yremoObHk79fgd8qtrN7/z521/CGQR1KOk/dL+5OTdZ4jLU9L3bY/00A4oSUuTPfu3ZkMwnCc3t0gQZ1uzZw5BnboiObW9uGCvbrfvnwn8ZfVxNVe3B9AsLQJDIgbHg0ay5byW8kEsvyH0fKcC0bjGO+MI18QJIYkHMspPLb/Jf2dHbODQVUXmhIVPIV/K/Or4Fh/9jUvV29I1wcvEbUxfIstB9qRb8RtbjOOHOsl31qtKbzuLx8Xo+i1LJGupe+y5/k1fxuC9G22Tgz3pmhdxz2hw3DZwiS9ysba2TR7K1dWjaP7sw8qF+771+VW1g92ddJb5ZqjLZ9l0i+SIB0bXdP/E01ewvXUY84lQccMNmf+SiSRUfL9+0H/pBO0HHe4ZDY6TnYPDOEh+2Z2+JO5E9XhDe67sznf88PIc1q/PUvQ/o4+42FS9t/6etqOkhcqUtTU+lVF4GdWnlk1AEBKD0t0mVw80C9o8GpXoZuHOpJSDglVXHx0NYcoEh+Ojtx5vmb91A7OquPR7of2smPSUoIclRV9cuPWUxF19pOxYjKehHPOJZI9qWp1DveiITFDbpCAK1eKYFPwzGvYFg7v4Fdqh+vIHA5ETmYjs3uFdjeuKlrNHPtOopP2IA0G/h/Z+lxq2onbdpYt5M1mD/0oPmPG5r6duvBJJRJlMpdkSV0ZzwkueGW0FadG5rrKl9qNeJTrMjktZnZ+3U7dL80vY+8eiz5Mo/PhPP8rIbyyKnrvlo6/nXT5QvuuY8Ms1s2M/LkhdtWeG4X3dbCJ6UPadSu1WUHbD/f8io2mMXPfaMXehpu5nRbCH8JudZ4L2VE6jjjoHVarIZH07BuozYg4Qku4kztR88Egarz2h+Mx21WUmUGioVI6qN1gLi/vQYvMtMgOBzvb2ZNvZIPzIaP/E2yxvX3dHG8RhcaQvMflJj0LdJdgSGYIho+kCjbgms4PncZCjZXf74jqzcpGt34TYmixEfP1Q0SO/9Cgv/cdMw6Dbeq9fHtdUSgv6fOwQiCQCguqLVl9bCIoixn+TbayJDMElo7H7uXrMzaQf/P5Sef7Dm7/P2TPFyEMAgUSUK3TB5O3Xrnc7zJ7hpC0KFTfWtVK5+i5HULkUpZLHmAx3LEhkCO4ZjX52sgLUY+78kfcKEk7V+Rl9riXRWQSVrh2qgV4pMvwjf9Lmqw0K97eGu1zd4Qwb7cUgrlrjtvALkdFWUJeUdl6MGH2/xhHziQzBkNE0Rl2T2XN+54L85Je2bZ698e4isexkA0rtJtUlaDpNVPq3krvTFnSf3Z9W2EoNC3LR3w6VEqmtjbYS1oKTPehJy2LijvlEhmDIaKYRRl9lcBfNnT9x2yrX5w02qqOTrEGu3SRMisj9ZOWyxDj+zND39icFTzpSI/js+N3w9wM0z0CKfulkU1M3o1F/R8/+S0mTqlOWm1nw5tSOshMPVP/uy80oJKesc6rIO9Wk6nqWl3OaHe9alX3ygapbdDjnNGeTe3XWiQaVSFhQUO23eb6TkVabTQQg43O6wyGiuCrCxNuI9u6T+nrliL2mCvr0TSUNm0qGDsWg2b+cpxKLqB68MbhWf0dPy1f/6fdXbNw+vI1EZVZEZep3fLIr4odr8s4qi8syWbC5RIbgnhHr3BPDzafvoRRxN1PFQIfQZyqoGSS8wTsjVtcEh+ncjlYJ4meyEml7myvPH+tkxssG74yYZ5aJjgH8LokCYZooQSlBeLPY43TyGsE9I3YRBKbrNDMjh+TI9cRcvjWAb8bxe9GNP8aba1RyrzDtxJS0XUstX+uxFsabawKFxeooWrkELa/OCHUwXFBVSvvlFBu6VfaDNbo2XP3zUbXV1wpECs3sEuoYnRrx7gevrXC+XrqZx0BkzWcPHavvpfFWRlEPxnyCLIv0pTmGx6+dMdb5pReONbo2XP3z6qpI3/inG5KhE1CZEOl/mvXprdiDIfK6ctqaHbvYvVWpr68VbKytTPAg9XxXWNvhv9ja7jLW6Npw9Y/ktqG0eYPuKNr/Y84bc3fTMsv+GmqLKNulTGc7EkIgDDxqc1v9uqsmEN3RTqqZyYCuzWF89U9/sLc68Y2d4sQr59711azAkpwC2Be/PNMiObtX/PZW4tnz99eFKiorFIEJ5hcDQGOFro2v/g1BsA/9+PwNegDPbuhuTOYsio1q/ekh/3LCVHu049t/5BfRFmxcMw3Tvzi8WKzQtfHVv2GoU/i8ka8QbVx5gbpNdthbqWEvuoFYsULX/7P8BzW74hB1pRenAAAAAElFTkSuQmCC" alt="" hspace="8" width="121" height="74" align="left" /></p>
<p>La tria formulo indikas, ke por ekscii la finan verŝajnecon <em>V(a)</em> de aserto <em>a</em>, oni devas kalkuli la limvaloron, al kiuj konverĝas la valoroj <em>V</em><span style="font-size: xx-small;"><em> </em></span><sup><span style="font-size: x-small;"><em>n</em></span></sup><em>(a)</em>. Kompreneble eblas pruvi, ke tiuj valoroj ĉiam konverĝas.</p>
<p>Ĉi tiu algoritmo de Yin k.a. ja baziĝas sur probabloteoriaj ideoj, sed fakte ne tute rigore aplikas la probabloteoriajn metodojn por kalkuli verŝajnecon de la asertoj surbaze de la ĉi-supre priskribita probabloteoria modelo. Se oni faras tiel, oni havas iom pli malsimplan algoritmon, kiu estis priskribita de Wang k.a. (2014).</p>
<p>Unu el la novaj evoluoj en la pristudado de fakto-trovado estas, ke oni celas per logikaj metodoj sistemece prijuĝi, kiu el la diversaj proponitaj algoritmoj estas preferinda surbaze de difinitaj racieco-kriterioj (Kruger k.a., 2014). Ankoraŭ ne estas kunigitaj la novaj probabloteoriaj ideoj de Wang k.a. (2014) kaj la novaj logikaj ideoj de Kruger k.a. (2014), sed tio certe estos la sekva evoluo en la studado de la matematiko de fakto-trovado.</p>
<h1>Apliko de fakto-trovado al 			lingvosciencaj studoj</h1>
<p>Uzante la metodojn de fakto-trovado, oni povas fari lingvosciencajn studojn sen havi kriterion, kiu ebligas anticipe klasigi lingvo-uzantojn kiel kompetentajn, kiel ekzemple la kriterio esti indiĝena parolanto de lingvo. Anstataŭe, oni kolektas datumojn pri la lingvouzo kaj gramatikaj juĝoj de lingvouzantoj sendepende de ilia kompetenteco, kaj poste uzas fakto-trovadon por paralele konkludi, kiuj datumoj estas fidindaj kaj kiuj lingvouzantoj estas kompetentaj.</p>
<p>La sola problemo kun ĉi tiu aliro estas, ke ne sufiĉas simple demandi kelkajn lingvouzantojn pri iliaj juĝoj pri la gramatikeco kaj signifo de kelkaj frazoj, sed necesas demandi relative multajn lingvouzantojn pri iliaj juĝoj pri relative multaj frazoj. La granda kvanto de lingvaj juĝoj faritaj de ĉiu lingvouzanto paroprenanta en la studo certigas ke la mezuroj de kompetenteco de la lingvouzantoj kalkulitaj per la fakto-trovado estas fidindaj. Kaj la granda kvanto de lingvouzantoj partoprenantaj la studon certigas, ke la verŝajnecoj atribuitaj de la fakto-trova algoritmo al la gramatikeco de la studataj frazoj aŭ al iliaj eblaj signifoj estas fidindaj.</p>
<p>Por fari rigoran lingvosciencan studon pri Esperanto surbaze de ĉi tiuj ideoj, oni do bezonas relative multajn rimedojn, pro kio estus bone se tia studo estus farita en kunordigita maniero fare de pluraj esperantologoj kaj Esperantaj lingvosciencistoj. Unue necesus kolekti liston de lingvosciencaj demandoj pri Esperanto, pri kiuj oni volas havi datumojn por priskriba lingvoscienca analizo. Poste oni devus fari liston da frazoj, kies gramatikecon aŭ signifon la demandotaj Esperanto-parolantoj devos prijuĝi. Tiu listo devus enhavi almenaŭ unu frazon (prefere plurajn) por ĉiu pristudata lingvoscienca demando.</p>
<p>Aldone la listo povus enhavi kelkajn frazojn, kies (ne-)gramatikeco aŭ signifo ne estas pridubata, sed kiuj povus helpi pli bone juĝi la kompetentecon de la demandotaj Esperanto-parolantoj. Krome oni per tiuj aldonaj frazoj povus testi, ĉu la metodo donas la atendatajn rezultojn ĉe ne-pridubataj detaloj de la Esperanta gramatiko kaj vortprovizo. Mi hipotezas, ke ĝi ja donas la atendatajn rezultojn ĉe ĉiuj detaloj, pri kiuj regas plena konsento inter esperantologoj. Se tia studo havus rezulton kontraŭan al ĉi tiu hipotezo, tio ja estus tre interesa rezulto, kiu neprigus ian teorian klarigon.</p>
<p>Fine oni devus peti relative multajn Esperanto-parolantojn partopreni tiun studon per siaj juĝoj pri la gramatikeco kaj signifo de ĉiuj frazoj kolektitaj por la studo. Se oni ebligas al Esperanto-parolantoj interrete partopreni tiun studon, oni devus igi tre klare, ke ili estas petataj respondi nur surbaze de ilia lingva kapablo, sen rigardi en vortaroj aŭ gramatikoj. Aliokaze ili simple reproduktus la lingvajn juĝojn de tiuj referencverkoj, tiel ke la studo ne studus la efektivan lingvosenton de la Esperanto-parolantoj, sed nur ian kombinon de ilia lingvosento kaj la rekomendoj de tiaj referencverkoj.</p>
<p>Al la demandoj pri gramatikeco aŭ signifo de diversaj frazoj oni eble volas permesi ne nur duumajn respondojn (ekzemple “gramatike ĝusta” / “gramatike erara”, aŭ “havas signifon A” / “havas signifon B”), sed pli da alternativoj (ekzemple “gramatike kaj stile bona” / “gramatika ĝusta sed stile malbona” / “gramatike erara”, aŭ “havas signifon A” / “havas signifon B” / “havas signifon C”). La fakto-trovado kiel priskribita en la antaŭa sekcio estas aplikebla nur al duumaj respondoj, ĉar la vervaloro de la asertoj estas duuma. Sed fakte ekzistas ankaŭ fakto-trovaj algoritmoj aplikeblaj en situacioj, kiam estas pli ol du alternativoj: la tri cititaj artikoloj de Yin k.a. (2008), Wang k.a. (2014) kaj Kruger k.a. (2014) fakte ĉiuj difinas fakto-trovajn algoritmojn aplikeblaj al situacioj, en kiuj estas pli ol du alternativoj (mia simpligo en la prezento de la algoritmo de Yin k.a. konsistis ĝuste en tio, ke mi limigis ĝin al la duuma kazo).</p>
<h1>Konkludo</h1>
<p>Ken Miner atentigis pri grava problemo de pri-Esperanta lingvoscienco, nome ke pro la manko de indiĝenaj parolantoj de Esperanto ne eblas fari lingvosciencajn studojn por Esperanto en la maniero, kiu estas nuntempe kutima en la priskriba lingvoscienco, nome per tio, ke oni petas al indiĝenaj parolantoj de la lingvo juĝi la gramatikecon kaj signifojn de diversaj frazoj. Kiel mi klarigis en ĉi tiu artikolo, la problemo iugrade ankaŭ aperas ĉe studado de aliaj lingvoj.</p>
<p>La problemo venas de tio, ke la teorie dezirata difino-paro por difini la lingvan regularon kaj la lingvan kompetentecon estas cikla: La difino de la unua dependas de la dua, kaj la difino de la dua dependas de la unua. Kutime lingvosciencistoj evitas ĉi tiun problemon per tio, ke ili alprenas eksterlingvan kriterion por lingva kompetenteco, nome la indiĝenecon de la demandata lingvo-uzanto. Sed tiu solvo ne estas aplikebla al Esperanto.</p>
<p>Mi proponas solvi la problemon anstataŭigante la ciklan difinon per plurŝtupa rekursia difino. Tion eblas precizigi per la metodoj de la <em>fakto-trovado</em>, matematika metodo jam aplikata por diversaj aliaj problemoj, ĉe kiuj necesas surbaze de la juĝoj de iuj homoj samtempe determini la faktojn kaj la fidindecon de la juĝintoj.</p>
<p>La de mi proponita solvo ebligas lingvosciencajn studojn pri Esperanto. Sed por ke la solvo bone funkciu, la studoj devas esti grandaj. Pro tio estus bona ideo se pluraj esperantologoj kaj Esperantaj lingvosciencistoj kunordigus unu tian studon, en kiu oni studas multajn lingvosciencajn demandojn samtempe.</p>
<h1>Bibliografio</h1>
<p>Kruger, J., Endriss, U., Fernandez, R., &amp; Qing, C (2014).  Axiomatic Analysis of Aggregation Methods for Collective Annotation. <em> Proceedings of the 2014 International Conference on Autonomous Agents and Multi-agent Systems</em> (p. 1185– 1192).</p>
<p>Miner, K. (2010). La neebleco de priesperanta lingvoscienco. <em>La arto labori kune – Festlibro por Humphrey Tonkin.</em> (p. 239–270).</p>
<p>Miner, K. (2011). The impossibility of an Esperanto linguistics / La neebleco de priesperanta lingvoscienco. <em>InKoj. Philosophy &amp; Artificial Languages 2</em>(1) (p. 26–51).</p>
<p>Wang, D., Kaplan, L., &amp; Abdelzaher, T. F. (2014).  Maximum Likelihood Analysis of Conflicting Observations in Social Sensing. <em>ACM Transactions on Sensor Networks</em>.</p>
<p>Wennergren, B. (2005). <em>Plena Manlibro de Esperanta Gramatiko.</em> Esperanto-Ligo por Norda Ameriko.</p>
<p>Yin, X., Yu, P. S., &amp; Jiawei H. (2008). Truth Discovery with Multiple Conﬂicting Information Providers on the Web. <em>IEEE Transactions on Knowledge and Data Engineering, 20</em>(6)<em> </em><br />
(p. 796–808).</p>
<div id="sdfootnote1">
<p><a name="sdfootnote1sym" href="#sdfootnote1anc">1</a><span style="color: #000000;">Mi 	uzas la pronomon </span><span style="color: #000000;"><em>ĝi</em></span><span style="color: #000000;"> kiel sekse neŭtralan pronomon por paroli pri persono, konforme kun 	la Lingva Respondo </span><span style="color: #000000;"><em>Pri 	pronomo por «homo»</em></span><span style="color: #000000;"> de Zamenhof (La Revuo, 1901, Aŭgusto), en kiu li diris interalie: 	“Kiam ni parolas pri homo, ne montrante la sekson, tiam estus 	regule uzi la pronomon </span><span style="color: #000000;"><em>«ĝi»</em></span><span style="color: #000000;"> (kiel ni faras ekzemple kun la vorto </span><span style="color: #000000;"><em>«infano»</em></span><span style="color: #000000;">), 	kaj se vi tiel agos, vi estos gramatike tute prava.” Pli da 	informoj pri la temo troveblas en mia artikolo </span><a href="http://lingvakritiko.com/2014/10/16/esperanto-kaj-sekso"><span style="color: #000000;"><em>Esperanto 	kaj sekso</em></span></a><span style="color: #000000;">.</span></p>
</div>
<div id="sdfootnote2">
<p><a name="sdfootnote2sym" href="#sdfootnote2anc">2</a>En 	la angla lingvo la koncernaj terminoj estas <em>probability</em> kaj <em>likelihood</em>, 	en la hispana <em>probabilidad</em> kaj <em>verosimilitud</em>.</p>
</div>
]]></content:encoded>
					
					<wfw:commentRss>https://lingvakritiko.com/2016/03/29/chu-tamen-eblas-pri-esperanta-lingvoscienco-au-kiel-difini-kiuj-estas-la-kompetentaj-parolantoj-kiuj-determinas-la-lingvan-regularon/feed/</wfw:commentRss>
			<slash:comments>26</slash:comments>
		
		
			</item>
		<item>
		<title>Komparo de derivada sistemo de lando- kaj etnonomoj en kvin lingvoj kun la dukategoria Zamenhofa sistemo</title>
		<link>https://lingvakritiko.com/2014/08/29/komparo-de-derivada-sistemo-de-lando-kaj-etnonomoj-en-kvin-lingvoj-kun-la-dukategoria-zamenhofa-sistemo/</link>
					<comments>https://lingvakritiko.com/2014/08/29/komparo-de-derivada-sistemo-de-lando-kaj-etnonomoj-en-kvin-lingvoj-kun-la-dukategoria-zamenhofa-sistemo/#comments</comments>
		
		<dc:creator><![CDATA[Johan Derks]]></dc:creator>
		<pubDate>Fri, 29 Aug 2014 12:35:54 +0000</pubDate>
				<category><![CDATA[etimologio]]></category>
		<category><![CDATA[Ĝenerale]]></category>
		<category><![CDATA[landonomoj]]></category>
		<category><![CDATA[Statistiko]]></category>
		<category><![CDATA[etimologio de sufiksoj]]></category>
		<category><![CDATA[landnomoj]]></category>
		<guid isPermaLink="false">http://lingvakritiko.com/?p=292</guid>

					<description><![CDATA[Ofte homoj ne scias, kial ilia lando estas nomata kiel ĝi estas nomata. Eĉ inter lingvistoj ekzistas disopinio pri la etimologio de multaj landonomoj. Scio de tio povas konfirmi aŭ malkonfirmi teoriojn pri la deveno de la popolo, ekzemple ĉu bulgaroj estis turka tribo aŭ ĉu ili venis el regiono en hodiaŭa Irano ? Oni [&#8230;]]]></description>
										<content:encoded><![CDATA[<p>Ofte homoj ne scias, kial ilia lando estas nomata kiel ĝi estas nomata. Eĉ inter lingvistoj ekzistas <a href="http://en.wikipedia.org/wiki/List_of_country-name_etymologies">disopinio pri la etimologio de multaj landonomoj</a>. Scio de tio povas konfirmi aŭ malkonfirmi teoriojn pri la deveno de la popolo, ekzemple ĉu bulgaroj estis turka tribo aŭ ĉu ili venis el regiono en hodiaŭa Irano ?</p>
<p><span id="more-292"></span></p>
<p>Oni ankaŭ konas la fenomenon de popola etimologio. Se oni demandas Danon, de kie venas la nomo de lia popolo, li respondos, ke en la tempo de imperiestro Aŭgusto regis en Upsalo reĝo, kiu havis tri filojn: Dan, kiu ekhavis Danujon, Nori, kiu ekregis Norvegujon kaj Østen, kiu poste regis la Svedojn.</p>
<p>Sed laŭ vero la vorto &#8220;dhen&#8221; en <em>Danmark</em> havas la signifon <em>plata</em>, dum &#8220;marko&#8221; estas praĝermana vorto, signifanta limlando, simile al la slava vorto &#8220;krajina&#8221;.<a href="#noto1"><sup>1</sup></a></p>
<p><em>Ukraina</em> en la deksesa jarcento <a href="http://en.wikipedia.org/wiki/Name_of_Ukraine">alprenis la signifon de duklando ĉirkaŭ Kijivo</a>. Tiu signifo estas transmetita en la 19a jarcento al la tuta lando &#8216;Ukrainujo&#8217;.</p>
<p>Aliaj lingvistoj opinias, ke la vorto <em>ukraina</em> havis la signifon de <em>країна</em> en la ukraina lingvo kaj <em>краé </em>en la bulgara, nome <em>fino</em> aŭ <em>teritorio</em>, kaj poste de <em>princlando</em>, kaj ne speciale de la regiono ĉirkaŭ Kijivo. Tiu opinio tamen ne plaĉas al Ukrainaj naciemuloj, verŝajne ĉar tiel la historio de la signifo ne retroiras al la 16a jarcento.</p>
<p>Intertempe inter esperantistoj en Ukrainujo regas la opinio, ke la esperantigo de <em>Ukraina</em>: Ukraino, ne havas kiel signifon la landon, sed la landanon. Tio estas stranga. Se kontroli kelkajn eŭropajn lingvojn pri la signifo de <em>ukraina</em> oni rimarkas jene.</p>
<p>Germane kaj Nederlandlingve Ukraine/Oekraïne signifas la landon, en la angla Ukraine (aŭ <em>the Ukraine</em>) estas la lando, ankaŭ en la franca: Ukraine, kaj en la serba: Ukrajina. En tiuj lingvoj la enloĝanto ricevas sian nomon kiel derivaĵon de la landonomo: Ukrainer/Oekraïner, Ukrainian, Ukrainien, Ukrajinac.</p>
<p>Fakte el ĉiuj tridek eŭropaj kaj proksimaziaj lingvoj kvar havas finiĝon kiu malmulte similas al tiu de Ukrainio, nome <em>Ucrania</em>: la Hispana, Portugala, Armena kaj Greka. La aliaj 26 lingvoj, inter kiuj ĉiuj slavaj lingvoj, havas aŭ Oekraïne aŭ (sonas kiel) Ukraina aŭ Ukrajina aŭ Ukrajna. Estas klare, ke laŭ internacieco la lando devus havi la nomon <em>Ukraino</em>.</p>
<p>Kial tamen esperantistoj ekde la naŭdekaj jaroj de la antaŭa jarcento ekuzis <em>Ukrainio</em>? Ĉu ili nepre volas esti rigardataj kiel popolo de Ukrainoj, tiel ke la landonomo devas esti derivata de tio kiel Ukrainio aŭ Ukrainujo?</p>
<p>Pro tiuj kaj aliaj ekzemploj mi demandas min: Ĉu planlingvo povas konscie elekti manieron de derivado de landonomoj, el – supozeble – politikaj motivoj, kiu diferencas de la internacia maniero de derivado?</p>
<p>Esperanto havas duoblan sistemon de derivado: per uzo de –<em>uj</em>, se oni konsideras la popolnomon kiel fundamentan – mi nomas ĝin la etneca modelo, kaj per –<em>an</em>, se oni konsideras la landonomon kiel fundamentan; tio estas la teritoria modelo. Ĉu aliaj lingvoj ankaŭ havas tian duoblan sistemon? Kaj kiel oni povas rekoni kiuj el la du estas la fundamenta vorto, la popolnomo aŭ la landonomo? Ĉu <em>Holandija</em> estas derivaĵo de <em>Holanđanin</em> aŭ inverse?</p>
<p>Kun kelkaj landoj la afero estas klara: Austrija → Austrijanac, Belgija → Belgijanac, →, Latvija → Latvijanac, Ukrajina → Ukrajinac, sed <em>Italija</em> → <em>Italijan</em>? Mi supozis, ke ankaŭ tiu derivado estas laŭ la teritoria modelo.</p>
<p>Kion pri multaj landonomoj en la angla lingvo: Albania, Austria, Bosnia, Bulgaria, Estonia ktp ? Tie la popolnomo egalas la landonomon plus –<em>n</em>: Albanian, Austrian, Bosnian, Bulgarian, Estonian. Ĉu aldono de litero aŭtomate signas la teritorian modelon? Aŭ ĉu ekzistas tria modelo, en kiu la gramatika rilato ne estas klara? Eble landonomo kaj popolnomo estas kiel ĝemeloj, samtempe naskitaj, au tute ne ekzistas rilato. Mi decidis akcepti, ke en aliaj lingvoj ol Esperanto oni havas ankaŭ tiun modelon: la ĝemelan.</p>
<p>Nun, se kompari la lingvojn koncerne ilian modelon por nomi iun landon/popolon, ĉu ekzistas internacia simileco? Por esplori tion mi kreis tabelon de ĉiuj eŭropaj lando- kaj popolnomoj en la angla, franca, nederlanda, germana kaj serba lingvoj.<br />
Mi notis, per blua koloro, se la popolnomo estas derivita, laŭ la modelo Islando → Islandano, aŭ per ruĝa koloro, se la landonomo estas derivita, laŭ la modelo Germano → Germanujo. Tio signifas, ke ekzemple Deutscher → Deutschland ricevas la saman koloron kiel Nemac → Nemaĉka. Se mi ne povis decidi, mi markis per verda koloro: la ĝemela modelo kaj uzis la signon <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> .</p>
<div style="font-size: 12px;">
<table border="1" cellspacing="0" cellpadding="0" width="100%">
<caption style="font-size: 14px; font-weight: bold;">Provo dividi 49 eŭropajn etno- kaj landonomojn<br />
en kvin lingvoj en tri klasojn laŭ ilia deriva direkto</caption>
<tbody>
<tr>
<th><strong>Esperanto</strong></th>
<th>Deutsch</th>
<th>Nederlands</th>
<th>English</th>
<th>Srpski</th>
<th>Français</th>
</tr>
<tr>
<td><span style="color: red;">Albanujo</span></td>
<td><span style="color: green;">Albaner <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Albanien</span></td>
<td><span style="color: green;">Albanees <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Albanië</span></td>
<td><span style="color: blue;">Albania → Albanian</span></td>
<td><span style="color: green;">Albanac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Albanija</span></td>
<td><span style="color: green;">Albanais <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Albanie</span></td>
</tr>
<tr>
<td><span style="color: blue;">Andoro</span></td>
<td><span style="color: blue;">Andorra → Andorraner</span></td>
<td><span style="color: blue;">Andorra → Andorrees</span></td>
<td><span style="color: blue;">Andorra → Andorran</span></td>
<td><span style="color: blue;">Andora → Andorac</span></td>
<td><span style="color: blue;">Andorre → Andorran</span></td>
</tr>
<tr>
<td><span style="color: red;">Anglujo</span></td>
<td><span style="color: blue;">England → Engländer</span></td>
<td><span style="color: green;">Engelsman <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Engeland</span></td>
<td><span style="color: green;">Englishman <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> England</span></td>
<td><span style="color: red;">Englez → Engleska</span></td>
<td><span style="color: red;">Anglais → Angleterre</span></td>
</tr>
<tr>
<td><span style="text-decoration: underline;"><span style="color: red;">Aŭstrujo</span></span></td>
<td><span style="color: blue;">Österreich → Österreicher</span></td>
<td><span style="color: blue;">Oostenrijk → Oostenrijker</span></td>
<td><span style="color: blue;">Austria → Austrian</span></td>
<td><span style="color: blue;">Austrija → Austrijanac</span></td>
<td><span style="color: blue;">Autriche → Autrichien</span></td>
</tr>
<tr>
<td><span style="text-decoration: underline;"><span style="color: red;">Belgujo</span></span></td>
<td><span style="color: green;">Belgien <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Belgier</span></td>
<td><span style="color: red;">Belg → België</span></td>
<td><span style="color: green;">Belgium <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Belgian</span></td>
<td><span style="color: blue;">Belgija → Belgijanac</span></td>
<td><span style="color: red;">Belge → Belgique</span></td>
</tr>
<tr>
<td><span style="color: red;">Belorusujo</span></td>
<td><span style="color: red;">Weißrusse → Weißrussland</span></td>
<td><span style="color: red;">Witrus → Wit-Rusland</span></td>
<td><span style="color: blue;">Belarus → Belarusian</span></td>
<td><span style="color: red;">Belorus → Belorusija</span></td>
<td><span style="color: red;">Biélorusse → Biélorussie</span></td>
</tr>
<tr>
<td><span style="text-decoration: underline;"><span style="color: blue;">Bosnio</span></span></td>
<td><span style="color: green;">Bosnien <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Bosnier</span></td>
<td><span style="color: blue;">Bosnië → Bosniër</span></td>
<td><span style="color: blue;">Bosnia → Bosnian</span></td>
<td><span style="color: blue;">Bosna → Bosanac</span></td>
<td><span style="color: blue;">Bosnie → Bosnien</span></td>
</tr>
<tr>
<td><span style="color: red;">Britujo</span></td>
<td><span style="color: red;">Brite → Großbritannien</span></td>
<td><span style="color: red;">Brit → Groot-Brittannië</span></td>
<td><span style="color: red;">Briton → Great Britain</span></td>
<td><span style="color: green;">Britanac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Velika Britanija</span></td>
<td><span style="color: blue;">Britannique → Grande-Bretagne</span></td>
</tr>
<tr>
<td><span style="color: red;">Bulgarujo</span></td>
<td><span style="color: red;">Bulgare → Bulgarien</span></td>
<td><span style="color: red;">Bulgaar → Bulgarije</span></td>
<td><span style="color: blue;">Bulgaria → Bulgarian</span></td>
<td><span style="color: red;">Bugar → Bugarska</span></td>
<td><span style="color: red;">Bulgare → Bulgarie</span></td>
</tr>
<tr>
<td><span style="color: red;">Ĉeĥujo</span></td>
<td><span style="color: red;">Tscheche → Tschechien</span></td>
<td><span style="color: red;">Tsjech → Tsjechië</span></td>
<td><span style="color: red;">Czech → Czechia</span></td>
<td><span style="color: red;">Čeh → Češka</span></td>
<td><span style="color: red;">Tchèque → Tchéquie</span></td>
</tr>
<tr>
<td><span style="color: red;">Danujo</span></td>
<td><span style="color: red;">Däne → Dänemark</span></td>
<td><span style="color: red;">Deen → Denemarken<br />
</span></td>
<td><span style="color: red;">Dane → Denmark</span></td>
<td><span style="color: green;">Danac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Danska</span></td>
<td><span style="color: red;">Danois → Danemark</span></td>
</tr>
<tr>
<td><span style="color: red;">Estonujo</span></td>
<td><span style="color: red;">Este → Estland</span></td>
<td><span style="color: red;">Est (Estlander) → Estland</span></td>
<td><span style="color: blue;">Estonia → Estonian</span></td>
<td><span style="color: green;">Estonac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Estonija</span></td>
<td><span style="color: blue;">Estonie → Estonien</span></td>
</tr>
<tr>
<td><span style="color: red;">Finnlando</span></td>
<td><span style="color: red;">Finne → Finland</span></td>
<td><span style="color: red;">Fin → Finland</span></td>
<td><span style="color: red;">Finn → Finland</span></td>
<td><span style="color: green;">Finac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Finska</span></td>
<td><span style="color: blue;">Finlande → Finlandais</span></td>
</tr>
<tr>
<td><span style="color: red;">Francujo</span></td>
<td><span style="color: red;">Franzose → Frankreich</span></td>
<td><span style="color: green;">Fransman <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Frankrijk</span></td>
<td><span style="color: blue;">France → Frenchman<br />
</span></td>
<td><span style="color: red;">Francuz → Francuska</span></td>
<td><span style="color: blue;">France → Français</span></td>
</tr>
<tr>
<td><span style="color: red;">Germanujo</span></td>
<td><span style="color: green;">Deutscher <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Deutschland</span></td>
<td><span style="color: green;">Duitser <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Duitsland</span></td>
<td><span style="color: red;">German → Germany</span></td>
<td><span style="color: red;">Nemac → Nemačka</span></td>
<td><span style="color: red;">Allemand → Allemagne</span></td>
</tr>
<tr>
<td><span style="color: red;">Grekujo</span></td>
<td><span style="color: red;">Grieche → Griechenland</span></td>
<td><span style="color: red;">Griek → Griekenland</span></td>
<td><span style="color: red;">Greek → Greece</span></td>
<td><span style="color: red;">Grk → Grčka</span></td>
<td><span style="color: red;">Grecque → Grèce</span></td>
</tr>
<tr>
<td><span style="text-decoration: underline;"><span style="color: red;">Hispanujo</span></span></td>
<td><span style="color: green;">Spanien <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Spanier</span></td>
<td><span style="color: blue;">Spanje → Spanjaard</span></td>
<td><span style="color: blue;">Spain → Spaniard</span></td>
<td><span style="color: green;">Španija <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Španac</span></td>
<td><span style="color: blue;">Espagne → Espagnol</span></td>
</tr>
<tr>
<td><span style="color: red;">Hungarujo</span></td>
<td><span style="color: red;">Ungar → Ungarn</span></td>
<td><span style="color: red;">Hongaar → Hongarije</span></td>
<td><span style="color: blue;">Hungary → Hungarian</span></td>
<td><span style="color: green;">Mađarac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Mađarska</span></td>
<td><span style="color: green;">Hongrois <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Hongrie</span></td>
</tr>
<tr>
<td><span style="color: red;">Irlando</span></td>
<td><span style="color: red;">Ire → Irland</span></td>
<td><span style="color: red;">Ier → Ierland</span></td>
<td><span style="color: green;">Irishman <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Ireland</span></td>
<td><span style="color: green;">Irac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Irska</span></td>
<td><span style="color: blue;">Irlande → Irlandais</span></td>
</tr>
<tr>
<td><span style="color: blue;">Islando</span></td>
<td><span style="color: blue;">Island → Isländer</span></td>
<td><span style="color: blue;">IJsland → IJslander</span></td>
<td><span style="color: blue;">Iceland → Icelander</span></td>
<td><span style="color: blue;">Island → Islanđanin</span></td>
<td><span style="color: blue;">Islande → Islandais</span></td>
</tr>
<tr>
<td><span style="text-decoration: underline;"><span style="color: red;">Italujo</span></span></td>
<td><span style="color: blue;">Italien → Italiener</span></td>
<td><span style="color: blue;">Italië; → Italiaan</span></td>
<td><span style="color: blue;">Italy → Italian</span></td>
<td><span style="color: blue;">Italija → Italijan</span></td>
<td><span style="color: blue;">Italie → Italien</span></td>
</tr>
<tr>
<td><span style="color: red;">Jugoslavujo</span></td>
<td><span style="color: red;">Jugoslawe → Jugoslawien</span></td>
<td><span style="color: blue;">Joegoslavië → Joegoslaviër</span></td>
<td><span style="color: blue;">Yugoslavia → Yugoslavian</span></td>
<td><span style="color: red;">Jugosloven → Jugoslavija</span></td>
<td><span style="color: red;">Yougoslave → Yougoslavie</span></td>
</tr>
<tr>
<td><span style="color: red;">Kimrujo</span></td>
<td><span style="color: blue;">Wales → Waliser</span></td>
<td><span style="color: blue;">Wales → Welsman<br />
</span></td>
<td><span style="color: blue;">Wales → Welshman<br />
</span></td>
<td><span style="color: blue;">Vels → Velžanin</span></td>
<td><span style="color: red;">Gallois → Pays de Galles</span></td>
</tr>
<tr>
<td><span style="color: blue;">Kipro</span></td>
<td><span style="color: blue;">Zypern → Zyprer</span></td>
<td><span style="color: blue;">Cyprus → Cyprioot</span></td>
<td><span style="color: blue;">Cyprus → Cypriot</span></td>
<td><span style="color: blue;">Cipar → Kiparac</span></td>
<td><span style="color: blue;">Chypre → Chypriote</span></td>
</tr>
<tr>
<td><span style="color: red;">Kroatujo</span></td>
<td><span style="color: red;">Kroate → Kroatien</span></td>
<td><span style="color: red;">Kroaat → Kroatië</span></td>
<td><span style="color: red;">Croat → Croatia</span></td>
<td><span style="color: red;">Hrvat → Hrvatska</span></td>
<td><span style="color: red;">Croate → Croatie</span></td>
</tr>
<tr>
<td><span style="color: red;">Latvujo</span></td>
<td><span style="color: red;">Lette → Lettland</span></td>
<td><span style="color: red;">Let (Letlander) → Letland</span></td>
<td><span style="color: blue;">Latvia → Latvian</span></td>
<td><span style="color: blue;">Latvija → Latvijanac</span></td>
<td><span style="color: red;">Letton → Lettonie</span></td>
</tr>
<tr>
<td><span style="color: blue;">Liĥtenŝtejno</span></td>
<td><span style="color: blue;">Liechtenstein → Liechtensteiner</span></td>
<td><span style="color: blue;">Liechtenstein → Liechtensteiner</span></td>
<td><span style="color: blue;">Liechtenstein → Liechtensteiner</span></td>
<td><span style="color: blue;">Lihtenštajn → Lihtenštajnac</span></td>
<td><span style="color: blue;">Liechtenstein → Liechtensteinois</span></td>
</tr>
<tr>
<td><span style="text-decoration: underline;"><span style="color: red;">Litovujo</span></span></td>
<td><span style="color: green;">Litauen <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Litauer</span></td>
<td><span style="color: green;">Litouwen <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Litouwer</span></td>
<td><span style="color: blue;">Lithuania → Lithuanian</span></td>
<td><span style="color: blue;">Litva → Litvanac</span></td>
<td><span style="color: blue;">Lituanie → Lituanien</span></td>
</tr>
<tr>
<td><span style="color: blue;">Luksemburgo</span></td>
<td><span style="color: blue;">Luxemburg → Luxemburger</span></td>
<td><span style="color: blue;">Luxemburg → Luxemburger</span></td>
<td><span style="color: blue;">Luxembourg → Luxembourger</span></td>
<td><span style="color: blue;">Luksemburg → Luksemburžanin</span></td>
<td><span style="color: blue;">Luxembourg → Luxembourgeois</span></td>
</tr>
<tr>
<td><span style="text-decoration: underline;"><span style="color: red;">Makedonujo</span></span></td>
<td><span style="color: green;">Mazedonien <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Mazedonier</span></td>
<td><span style="color: blue;">Macedonië → Macedoniër</span></td>
<td><span style="color: blue;">Macedonia → Macedonian</span></td>
<td><span style="color: green;">Makedonac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Makedonija</span></td>
<td><span style="color: blue;">Macédoine → Macédonien</span></td>
</tr>
<tr>
<td><span style="color: blue;">Malto</span></td>
<td><span style="color: blue;">Malta → Malteser</span></td>
<td><span style="color: blue;">Malta → Maltees</span></td>
<td><span style="color: blue;">Malta → Maltese</span></td>
<td><span style="color: blue;">Malta → Maltežanin</span></td>
<td><span style="color: blue;">Malte → Maltais</span></td>
</tr>
<tr>
<td><span style="text-decoration: underline;"><span style="color: red;">Moldavujo</span></span></td>
<td><span style="color: green;">Moldawien <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Moldauer</span></td>
<td><span style="color: blue;">Moldavië → Moldaviër</span></td>
<td><span style="color: blue;">Moldova/Moldavia → Moldovan</span></td>
<td><span style="color: green;">Moldovac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Moldavija</span></td>
<td><span style="color: red;">Moldave → Moldavie</span></td>
</tr>
<tr>
<td><span style="color: blue;">Monako</span></td>
<td><span style="color: blue;">Monaco → Monegasse</span></td>
<td><span style="color: blue;">Monaco → Monegask</span></td>
<td><span style="color: blue;">Monaco → Monacan</span></td>
<td><span style="color: blue;">Monako → Monačan</span></td>
<td><span style="color: blue;">Monaco → Monégasque</span></td>
</tr>
<tr>
<td><span style="color: blue;">Montenegro</span></td>
<td><span style="color: blue;">Montenegro → Montenegrine</span></td>
<td><span style="color: blue;">Montenegro → Montenegrijn</span></td>
<td><span style="color: blue;">Montenegro → Montenegrin</span></td>
<td><span style="color: blue;">Crna Gora → Crnogorac</span></td>
<td><span style="color: blue;">Monténégro → Monténégrin</span></td>
</tr>
<tr>
<td><span style="color: blue;">Nederlando</span></td>
<td><span style="color: blue;">Niederlande → Niederländer</span></td>
<td><span style="color: blue;">Nederland → Nederlander</span></td>
<td><span style="color: green;">the Netherlands <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Dutchman</span></td>
<td><span style="color: green;">Holandija <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Holanđanin</span></td>
<td><span style="color: green;">Pays-Bas <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Néerlandais</span></td>
</tr>
<tr>
<td><span style="text-decoration: underline;"><span style="color: red;">Norvegujo</span></span></td>
<td><span style="color: green;">Norwegen <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Norweger</span></td>
<td><span style="color: red;">Noor → Noorwegen</span></td>
<td><span style="color: blue;">Norway → Norwegian</span></td>
<td><span style="color: green;">Norveşka <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Norvežanin</span></td>
<td><span style="color: blue;">Norvège → Norvégien</span></td>
</tr>
<tr>
<td><span style="color: red;">Pollando</span></td>
<td><span style="color: red;">Pole → Polen</span></td>
<td><span style="color: red;">Pool → Polen</span></td>
<td><span style="color: red;">Pole → Poland</span></td>
<td><span style="color: #339966;">Poljak <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Poljska</span></td>
<td><span style="color: green;">Polonais <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Pologne</span></td>
</tr>
<tr>
<td><span style="text-decoration: underline;"><span style="color: red;">Portugalujo</span></span></td>
<td><span style="color: blue;">Portugal → Portugiese</span></td>
<td><span style="color: blue;">Portugal → Portugees</span></td>
<td><span style="color: blue;">Portugal → Portuguese</span></td>
<td><span style="color: green;">Portugalac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Portugalija</span></td>
<td><span style="color: blue;">Portugal → Portugais</span></td>
</tr>
<tr>
<td><span style="color: red;">Rumanujo</span></td>
<td><span style="color: red;">Rumäne → Rumänien</span></td>
<td><span style="color: red;">Roemeen → Roemenië</span></td>
<td><span style="color: blue;">Rumania → Rumanian</span></td>
<td><span style="color: red;">Rumun → Rumunija</span></td>
<td><span style="color: red;">Roumain → Roumanie</span></td>
</tr>
<tr>
<td><span style="color: red;">Rusujo</span></td>
<td><span style="color: red;">Russe → Russland</span></td>
<td><span style="color: red;">Rus → Rusland</span></td>
<td><span style="color: blue;">Russia → Russian</span></td>
<td><span style="color: red;">Rus → Rusija</span></td>
<td><span style="color: red;">Russe → Russie</span></td>
</tr>
<tr>
<td><span style="color: blue;">Sanmarino</span></td>
<td><span style="color: blue;">San Marino → San-Marinese</span></td>
<td><span style="color: blue;">San Marino → San Marinees</span></td>
<td><span style="color: blue;">San Marino → Sammarinese</span></td>
<td><span style="color: blue;">San Marino → Samarin</span></td>
<td><span style="color: blue;">San Marino → Saint-Marinais</span></td>
</tr>
<tr>
<td><span style="color: red;">Serbujo</span></td>
<td><span style="color: red;">Serbe → Serbien</span></td>
<td><span style="color: blue;">Servië → Serviër (Serf)<br />
</span></td>
<td><span style="color: red;">Serb → Serbia</span></td>
<td><span style="color: red;">Srbin → Srbija</span></td>
<td><span style="color: red;">Serbe → Serbie</span></td>
</tr>
<tr>
<td><span style="color: red;">Skotlando</span></td>
<td><span style="color: red;">Schotte → Schottland</span></td>
<td><span style="color: red;">Schot → Schotland</span></td>
<td><span style="color: red;">Scot → Scotland</span></td>
<td><span style="color: red;">Škot(lanđanin) → Škotska</span></td>
<td><span style="color: blue;">Écosse → Écossais</span></td>
</tr>
<tr>
<td><span style="color: red;">Slovakujo</span></td>
<td><span style="color: red;">Slowake → Slowakei</span></td>
<td><span style="color: red;">Slowaak → Slowakije</span></td>
<td><span style="color: red;">Slovak → Slovakia</span></td>
<td><span style="color: red;">Slovak → Slovačka</span></td>
<td><span style="color: red;">Slovaque → Slovaquie</span></td>
</tr>
<tr>
<td><span style="color: red;">Slovenujo</span></td>
<td><span style="color: red;">Slowene → Slowenien</span></td>
<td><span style="color: red;">Sloveen → Slovenië</span></td>
<td><span style="color: red;">Slovene → Slovenia</span></td>
<td><span style="color: green;">Slovenac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Slovenija</span></td>
<td><span style="color: red;">Slovène → Slovénie</span></td>
</tr>
<tr>
<td><span style="color: red;">Svedujo</span></td>
<td><span style="color: red;">Schwede → Schweden</span></td>
<td><span style="color: red;">Zweed → Zweden</span></td>
<td><span style="color: red;">Swede → Sweden</span></td>
<td><span style="color: red;">Šveđanin → Švedska</span></td>
<td><span style="color: blue;">Suède → Suédois</span></td>
</tr>
<tr>
<td><span style="color: red;">Svislando</span></td>
<td><span style="color: blue;">Schweiz → Schweizer</span></td>
<td><span style="color: red;">Zwitser → Zwitserland</span></td>
<td><span style="color: red;">Swiss → Switzerland</span></td>
<td><span style="color: green;">Švajcarac <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Švajcarska</span></td>
<td><span style="color: green;">Suisse <img src="https://s.w.org/images/core/emoji/14.0.0/72x72/2194.png" alt="↔" class="wp-smiley" style="height: 1em; max-height: 1em;" /> Suisse</span></td>
</tr>
<tr>
<td><span style="color: red;">Turkujo</span></td>
<td><span style="color: red;">Türke → Türkei</span></td>
<td><span style="color: red;">Turk → Turkije</span></td>
<td><span style="color: red;">Turk → Turkey</span></td>
<td><span style="color: red;">Turčin → Turska</span></td>
<td><span style="color: red;">Turc → Turquie</span></td>
</tr>
<tr>
<td><span style="text-decoration: underline;"><span style="color: red;">Ukrainujo</span></span></td>
<td><span style="color: blue;">Ukraine → Ukrainer</span></td>
<td><span style="color: blue;">Oekraïne → Oekraïner</span></td>
<td><span style="color: blue;">Ukraine → Ukrainian</span></td>
<td><span style="color: blue;">Ukrajina → Ukrajinac</span></td>
<td><span style="color: blue;">Ukraine → Ukrainien</span></td>
</tr>
<tr>
<td style="text-align: center;" colspan="6" width="96%"><span style="color: red;"><strong>sumo de absolutaj devioj de la respektivaj medianoj</strong></span></td>
</tr>
<tr style="text-align: center;">
<td><span style="color: red;">14</span></td>
<td><span style="color: red;">6½</span></td>
<td><span style="color: red;">6½</span></td>
<td><span style="color: red;">9</span></td>
<td><span style="color: red;">7½</span></td>
<td><span style="color: red;">10½</span></td>
</tr>
</tbody>
</table>
</div>
<p>Oni ne bezonas apliki statistikan analizon por konkludi laŭ vido, ke estas sufiĉe granda akordiĝo inter la lingvoj. Ofte ekzistas decida plimulto por la teritoria modelo aŭ kontraŭe por la etneca modelo. Ekzemple, supre en la tabelo, la linioj pri Serbujo ĝis Slovenujo estas ĉiuj komplete ruĝaj.</p>
<p>Oni povas ankaŭ kontroli kiuj el la traktataj lingvoj pli devias ol la aliaj de la plimulta modelo. La franca devias plej multe, havante 10½ &#8220;poentojn de devio&#8221; kaj la nederlanda kaj germanaj lingvoj plej fidele sekvas la plimulton. Ĝi havas nur 6½ &#8220;poentojn de devio&#8221;. <a href="#noto2"><sup>2</sup></a></p>
<p>Kaj kio pri Esperanto? Ĝi ja sekvas por 38 el la 49 eŭropaj landoj la etnecan modelon. Verdire Esperanto estas en sia lando- kaj popolnomado la plej devia lingvo el ĉiuj. Ĝi ricevas 14 &#8220;poentojn de devio&#8221;.</p>
<p>Mi estas favoranto de la uzado de la sufikso –<em>ujo</em> por landonomoj, sed ĉi-tiu rezulto konvinkis min, ke eble Zamenhof mem iom kulpas pri la rezisto kontraŭ tiu sistemo. Ne pro tio, ke la sufikso –<em>ujo</em> ne taŭgas, sed pro tio, ke li faris politikon per ĝi, proponante, ke la landoj en Eŭropo ĝenerale sekvu la etnecan modelon. Li skribis en Lingva Respondo n-ro 47:</p>
<blockquote><p>En la novaj landoj (ekzemple Ameriko), la lando fakte kaj morale apartenas ne al ia difinita gento, sed egalrajte al ĉiuj siaj loĝantoj; tial estas afero tute natura, ke tie la lando ne uzas por si (per &lt;&lt;uj&gt;&gt;), la nomon de ia gento, sed kontraŭe, ĉiuj ĝiaj loĝantoj uzas por si (per &lt;&lt;an&gt;&gt;) la nomon de la lando. Tute alia afero estis (kaj tradicie restis) en la landoj malnovaj: ĉiun pecon da tero okupis ia speciala gento, nomis la landon sia speciala genta propraĵo kaj ĉiujn aligentajn loĝantojn aŭ ekstermis, aŭ permesis al ili vivi en la lando kiel &lt;&lt;fremduloj&gt;&gt;; tial la landoj malnovaj preskaŭ ĉiam portas la nomon de tiu au alia gento, kaj en Esperanto, ĝis la tempo, kiam ni havos nomojn pure geografiajn, ni tion esprimas per la sufikso &lt;&lt;uj&gt;&gt;.</p></blockquote>
<p>Tial Zamenhof ekuzis la popolnomojn <em>Aŭstro</em>, <em>Hispano</em>, <em>Italo</em>, <em>Litovo</em>, <em>Portugalo</em>, <em>Sviso</em> kaj la nomojn de ankoraŭ naŭ aliaj eŭropaj popoloj. Kaj poste iuj esperantistoj – ankaŭ pro politikaj motivoj? – komencis uzi <em>Bosno</em>, <em>Ukraino</em>. Ili verŝajne volas substreki sian identecon kiel popolanoj kaj kreas novan vorton, kiu ne sekvas la internacie plimultan modelon. Same jam okazis kun <em>Egipto</em>, <em>Koreo</em>, kiuj vortoj nuntempe indikas la popolanojn, dum internacie la vortoj <em>Egipt</em>, <em>Korea</em> signifas la landon.</p>
<p>Aliaj kiuj pensas pli lingvike, malfavoras la landonomojn Aŭstrujo kaj Italujo, ĉar la internaciaj nomoj por tiuj landoj pli similas al Aŭstrio, Italio. La solvo laŭ ili estis teni la vortojn Aŭstro kaj Italo, sed apliki –<em>io</em> kiel alternativon al –<em>ujo</em>. Se Zamenhof ne estus ekuzinta la vorton <em>Aŭstro</em> kaj atentus la etimologion de &#8220;Aŭstr&#8221;, kio signifas orienta lando (<em>istočni kraj</em>), almenaŭ pri tiu landonomo neniam estus disopinio. Sed la Akademio ankoraŭ havas la eblecon difini la landonomon kiel radikon Aŭstrio! Tiam ni ne parolos plu pri Aŭstroj, sed pri Aŭstrianoj. Por Italio estas malfrue: la popolnomo Italo jam estas oficialigita de la Akademio.</p>
<p>Mi timas, ke – pro nescio de la akademianoj &#8211; ankaŭ Bosno kaj Ukraino iam estos oficialigitaj kiel popolnomoj. Se la Akademio respektas la principon, ke gravas simileco al la internacia uzado, kaj akceptas la plej internacian modelon por derivado, ĝi jam nun rekomendos la radikajn landonomojn Bosnio kaj Ukraino, tiel ke la enloĝantoj estas Bosnianoj kaj Ukrainanoj.</p>
<p>La ideo ke la vorto Ukrainoj pli taŭgas por signifi la popolon ol Ukrainanoj, estas al mi stranga. Same mi rezistas la politikismon krei popolon de Bosnoj, dum la lando, kie ili loĝas estas funde dividita en tri etnoj. Tamen komparu kun Svisujo <a href="#noto3"><sup>3</sup></a>. Se esperantistoj emas ŝanĝi la landonomon por esprimi sin politike, tio estas respektinda nur se tiu deziro estas dividita de plimulto de la etno.</p>
<p>Gvidlinio por atingi interkonsenton pri landonomoj estas la 15a regulo de la Fundamenta Gramatiko. Ĝia dua parto tekstas tiel:</p>
<blockquote><p><em>ĉe diversaj </em>(fremdaj, JD)<em> vortoj de unu radiko estas pli bone uzi senŝanĝe nur la vorton fundamentan kaj la ceterajn formi el tiu ĉi lasta laŭ la reguloj de la lingvo Esperanto.</em></p></blockquote>
<p>Sed kiu estu la fundamenta vorto: la landonomo aŭ la gentonomo? Estus bona ideo konsideri jenan rekomendon, interesa plilarĝigo de la unua parto de la 15a regulo:</p>
<p><em>La deriva modelo kiun la plimulto de la lingvoj aplikas por nomi landon kaj ties enloĝantojn, estas uzata en la lingvo Esperanto sen ŝanĝo.</em></p>
<p>Tiam oni povas demandi sin, ĉu ankaŭ la formoj Hispanujo, Litovujo, Makedonujo, Norvegujo kaj Portugalujo estas la lingvike plej ĝustaj.<a href="#noto4"><sup>4</sup></a></p>
<p>Mi esperas ke per tiuj miaj konsideroj eblas senpolitikigi la debaton pri landonomoj, ĉar lingvike la duobla sistemo de landonomoj estas tute taŭga. Mi konas neniun lingvon en la mondo kun tiel simpla kaj konsekvenca sistemo kiel Esperanto.</p>
<p>Jes ja oni devas lerni pri dek kvar landonomoj en Afriko, finiĝantaj je –<em>io</em>, ke ili estas radikaj: de Alĝerio ĝis Zambio, pri kvin en Suda Ameriko: de Bolivio ĝis Sankta Lucio, pri tri en Oceanio: de Aŭstralio ĝis Mikronezio. Gravas scii aliflanke, ke tridek du eŭropaj landonomoj, dek sep aziaj kaj tri afrikaj landonomoj estas derivitaj de siaj popolnomoj. Tial oni lernu diri Albanujo, Bulgarujo, Francujo, Grekujo, Hungarujo, Kroatujo ktp.</p>
<p>Johan Derks</p>
<hr size="1" /><a name="noto1">[1]</a><br />
Esperanto prenis la vorton markizo, kiu estas nobelo reganta &#8220;krajina&#8221;.</p>
<p><a name="noto2">[2]</a><br />
La &#8220;poentoj de devio&#8221; estis kalkulitaj laŭ jena maniero. Speco de mediano pri la kvin nomoj de lando estis kalkulita per adicio de jenaj poentoj: 1 por derivo laŭ teritoria modelo kaj -1 por derivo laŭ etneca modelo. Se la sumo estis -1, 0 aŭ 1, la <em>mediano</em> estis fiksita al 0, se inter 2 kaj 5 al ½, se inter -2 kaj -5 al -½.	Nun la nomo por ĉiu lando en ĉiu lingvo ricevis nombran valoron de ½ (teritoria modelo), 0 (ĝemela modelo) aŭ -½ (etneca modelo).<br />
Fine la sumo de la absolutaj diferencoj inter tiuj nombraj valoroj por  unu el la kvin lingvoj kaj la <em>medianoj</em> rezultigas la &#8220;poentojn de devio&#8221; por tiu lingvo.</p>
<p><a name="noto3">[3]</a><br />
Same politikema estas la konvinko ke Svisujo ne estas taŭga vorto, ĉar en tiu lando estas denaske parolataj kvar malsamaj lingvoj. La internacie plej ofta modelo por derivi la nomojn de lando kaj popolo ja estas etneca. Ne gravas ĉi-rilate, ke etimologie la vorto <em>Svis</em> devenas de la loknomo<br />
<a href="http://en.wikipedia.org/wiki/Schwyz">Schwyz</a>.<br />
Pli gravas – tio estas mia elirpunkto &#8211; la internacie plej kutima gramatiko (modelo de derivado) ol la etimologio, kiu havas neniun substraton en la menso de la homoj.</p>
<p><a name="noto4">[4]</a><br />
Ĉu Katalunoj favoros tion, ĉar tiel ili ne plu estos &#8211; el eksterlando – erare indikitaj kiel Hispanoj, sed kiel Ŝpananoj (se la lando eknomiĝos Ŝpano). Ĉu Albanoj en Skoplje pli bone akceptos esti nomataj Makedonianoj ol Makedonoj?</p>
]]></content:encoded>
					
					<wfw:commentRss>https://lingvakritiko.com/2014/08/29/komparo-de-derivada-sistemo-de-lando-kaj-etnonomoj-en-kvin-lingvoj-kun-la-dukategoria-zamenhofa-sistemo/feed/</wfw:commentRss>
			<slash:comments>3</slash:comments>
		
		
			</item>
		<item>
		<title>La nova Akademia elpaŝo pri landnomoj</title>
		<link>https://lingvakritiko.com/2009/05/17/la-nova-akademia-elpasho-pri-landnomoj/</link>
					<comments>https://lingvakritiko.com/2009/05/17/la-nova-akademia-elpasho-pri-landnomoj/#comments</comments>
		
		<dc:creator><![CDATA[Bertilo Wennergren]]></dc:creator>
		<pubDate>Sun, 17 May 2009 10:30:07 +0000</pubDate>
				<category><![CDATA[Ĝenerale]]></category>
		<category><![CDATA[landnomoj]]></category>
		<guid isPermaLink="false">http://lingvakritiko.com/?p=94</guid>

					<description><![CDATA[La ĵus aperinta Akademia dokumento Listo de Rekomendataj Landnomoj anstataŭas la malnovan dokumenton Listo de Normaj Landnomoj el 1989. La laboro pri reviziado de tiu dokumento okazis en la Sekcio pri la Ĝenerala Vortaro sub mia gvido. Mi volas ĉi tie prezenti iom da komentoj kaj klarigoj pri tiu nova decido. Mi faros tion en [&#8230;]]]></description>
										<content:encoded><![CDATA[<p>La ĵus aperinta Akademia dokumento <a href="http://akademio-de-esperanto.org/decidoj/landnomoj/listo_de_rekomendataj_landnomoj/"><cite>Listo de Rekomendataj Landnomoj</cite></a> anstataŭas la malnovan dokumenton <a href="http://akademio-de-esperanto.org/decidoj/landnomoj/malnove/normaj_landnomoj.html"><cite>Listo de Normaj Landnomoj</cite> el 1989</a>. La laboro pri reviziado de tiu dokumento okazis en la Sekcio pri la Ĝenerala Vortaro sub mia gvido. Mi volas ĉi tie prezenti iom da komentoj kaj klarigoj pri tiu nova decido. Mi faros tion en serio da artikol(et)oj. Oni atentu, ke temas ĉi tie principe pri miaj propraj komentoj, ne pri oficialaj starpunktoj de la <a href="http://akademio-de-esperanto.org">Akademio de Esperanto</a>.</p>
<p><span id="more-94"></span></p>
<h2>Miksita akcepto</h2>
<p>La origina <cite>Listo de Normaj Landnomoj</cite> ricevis siatempe tre miksitajn reagojn. Unuj ĝin akceptis, kaj plejparte sekvis ĝiajn rekomendojn. Tiel agis interalie <a href="http://www.esperanto.be/fel/mon/">la magazino Monato</a>. Aliaj ĝin forte kontraŭstaris. Tiel agis interalie <a href="http://uea.org/revuo/">la revuo Esperanto</a>, kiu neniam publikigis la tekston, kaj kiu plejparte ignoris ĝian enhavon. La ĉefa kialo de tiu rifuzo estis kelkaj tre diskuteblaj punktoj, ekzemple la decido rekomendi la landnomon <em>Koreo</em>, kaj ne la formon <em>Koreujo/Koreio</em>, kiun jam tiutempe uzis tre multaj Esperantistoj, kaj por kiu insiste pledis la Korea Esperanto-Asocio. Malgraŭ tiuj problemoj la <cite>Listo de Normaj Landnomoj</cite> laŭ mia impreso almenaŭ iom helpis unuecigi la praktikan uzon de landnomoj en Esperanto.</p>
<h2>Grandaj ŝanĝoj en la mondo</h2>
<p>La ĉefa kialo por revizii la <cite>Liston de Normaj Landnomoj</cite> tamen ne estis la manpleno da dubindaj punktoj en ĝia enhavo, sed precipe la multaj ŝanĝoj en la mondo post 1989. Tiu jaro estis tre malbonŝance elektita, ĉar tuj poste la mondo pli-malpli renversiĝis: Unuj landoj malaperis aŭ disiĝis, aliaj sendependiĝis, okazis nomŝanĝoj k.t.p.; kaj tial nur kelkajn jarojn poste granda parto de la Akademia dokumento jam estis neĝisdata.</p>
<h2>Kvar bazaj principoj</h2>
<p>Kaj la malnova versio, kaj la nova, estas nur praktikaj aplikoj de la kvar principoj en la dokumento <a href="http://akademio-de-esperanto.org/decidoj/landnomoj/rekomendoj.html"><cite>Rekomendoj pri Landnomoj</cite></a>. Esence gravas nur tiuj kvar principoj. Ili estas eble ialoke iom kurioze vortumitaj, sed la efektiva senco estas tute bona. Ili ne aŭtomate solvas ĉiujn praktikajn demandojn, sed ili konsistigas taŭgan bazon, se oni uzas ilin atente kaj prudente. Surbaze de ili la konkretaj rekomendoj pri unuopaj landnomoj povas esti reviziataj kaj ĝisdatigataj de tempo al tempo. <a href="http://akademio-de-esperanto.org/decidoj/landnomoj/rekomendoj.html#rimarko3">Tia reviziado estis eksplicite antaŭvidita jam en 1985.</a></p>
<p>En multaj okazoj sufiĉas uzi la unuan el tiuj kvar principoj:</p>
<blockquote cite="http://akademio-de-esperanto.org/decidoj/landnomoj/rekomendoj.html#rekomendo1"><p>1. Pro respekto al la tradicio, kaj en pacema spirito, ni deklaros, ke landnomo estas taŭga, se ĉiuj aŭ la granda plimulto senkonteste uzas la saman formon.</p></blockquote>
<p>Kompreneble oni ĉiam povas diskuti, ĉu la koncerna plimulto estas sufiĉe granda, kaj ĉu temas pri efektiva kontestado aŭ ne. Se oni decidas, ke la uzo ne estas sufiĉe unueca, tiam &#8211; kaj nur tiam &#8211; aplikiĝu la dua principo:</p>
<blockquote cite="http://akademio-de-esperanto.org/decidoj/landnomoj/rekomendoj.html#rekomendo2"><p>2. En okazo de konflikto inter du aŭ pluraj formoj por unu sama landnomo aŭ ankaŭ inter la uzo de kategorio aŭ la alia por unu sama radiko, la Akademio rekomendas preferi la plej internacian landnomon kaj tiel obei al la 15-a Regulo de la Fundamento.</p></blockquote>
<p>(Al la principoj n-ro 3 kaj n-ro 4 mi revenos en postaj artikoloj.)</p>
<p>Oni aparte rimarku, ke la revizia laboro tute ne koncernis tiujn kvar principojn. Kelkaj Akademianoj ilin kritikis kiel netaŭgajn (laŭ mi malprave), sed neniu faris formalan proponon revizii tiun dokumenton. La reviziado koncernis nur la praktikan aplikadon de tiuj kvar principoj, nome en la dokumento <cite>Listo de Normaj Landnomoj</cite>.</p>
<h2><em>Koreujo</em>, <em>Koreio</em>, <em>Koreo</em>? <em>Egiptujo</em>, <em>Egiptio</em>, <em>Egipto</em>?</h2>
<p>Ĉe la plej ofte kritikitaj elektoj, <em>Koreo</em> kaj <em>Egipto</em>, la Akademio en 1989 opiniis, ke la uzo ne estas unueca, kaj ke la afero ne estas senkontesta: La Akademio trovis tiam, ke kvankam eble la plimulto uzas respektive <em>Koreujo/Koreio</em> kaj <em>Egiptujo/Egiptio</em>, tamen konsiderindaj nombroj da Esperantistoj uzas la pli internaciajn landnomojn <em>Koreo</em> kaj <em>Egipto</em>. Sekve la tiutempaj Akademianoj aplikis &#8211; ja eĉ devis apliki &#8211; la duan principon rekomendante la pli internaciajn formojn. Sed aldone, kaj laŭ mi tute malprave, <a href="http://akademio-de-esperanto.org/decidoj/landnomoj/malnove/koreo_egipto_eksaj.html">la Akademio deklaris &#8211; en aparta decido &#8211; ke la formoj <em>Koreujo/Koreio</em> kaj <em>Egiptujo/Egiptio</em> estas eĉ kontraŭ-Fundamentaj</a>. Tio estis troigo nepravigebla, kaj feliĉe <a href="http://akademio-de-esperanto.org/decidoj/landnomoj/koreo_egipto.html">la Akademio en 2003 reprenis tiujn kondamnojn</a>. Sed plu restis la efektiva rekomendado de <em>Koreo</em> kaj <em>Egipto</em>. Reprenita estis nur la kondamno pri kontraŭ-Fundamenteco de la alikategoria uzo.</p>
<p>Sed malgraŭ la tiutempa rekomendo de <em>Koreo</em> kaj <em>Egipto</em> kiel landnomoj, kaj malgraŭ la asertoj pri kontraŭ-Fundamenteco, la formoj <em>Koreujo/Koreio</em> kaj <em>Egiptujo/Egiptio</em> restis en uzado. Efektive la praktiko intertempe fariĝis eĉ pli klare favora al tiuj formoj. Sekve, kiam ni revenis al la landnomoj okaze de la reviziado de la <cite>Listo de Normaj Landnomoj</cite>, ni povis nur konstati, ke hodiaŭ sendube temas pri uzo de granda plimulto. La restanta uzado de la landnomoj <em>Koreo</em> kaj <em>Egipto</em> ne estas nuntempe sufiĉe vasta por esti konsiderata. Sekve ni devis uzi la unuan principon rekomendante <em>Koreujo/Koreio</em> kaj <em>Egiptujo/Egiptio</em>. Ja estas plu tute prave, ke la formoj <em>Koreo</em> kaj <em>Egipto</em> estas pli internaciaj, sed tio ne gravas, se la granda plimulto uzas aliajn formojn &#8211; laŭ la reguloj en <cite>Rekomendoj pri Landnomoj</cite>. La Fundamento neniel devigas nin ĉiufoje elekti nure kaj sole la plej internaciajn formojn. Tio estis misinterpreto de la 15-a regulo de <a href="http://akademio-de-esperanto.org/fundamento/gramatiko.html">la Fundamenta Gramatiko</a>.</p>
<p>Efektive jam en 1988 la Akademio rekonis, ke okaze de klara plimulto por neinternaciaj formoj, necesas rekomendi la uzon de la plimulto. <a href="http://akademio-de-esperanto.org/decidoj/landnomoj/malnove/koreo_egipto_eksaj.html#japanujo_chinujo">La Akademio prezentis la ekzemplojn <em>Ĉinujo/Ĉinio</em> kaj <em>Japanujo/Japanio</em>, kiuj estas same neinternaciaj kiel <em>Koreujo/Koreio</em> kaj <em>Egiptujo/Egiptio</em></a>. Se oni aplikus nur la principon de internacieco, oni devus elekti <em>Ĉino</em> kaj <em>Japano</em> kiel landnomojn, sed tiujn nomojn praktike neniu Esperantisto uzas, kaj sekve eblas &#8211; eĉ necesas &#8211; rekomendi <em>Ĉinujo/Ĉinio</em> kaj <em>Japanujo/Japanio</em> malgraŭ la plia internacieco de la teorie eblaj landnomoj <em>Ĉino</em> kaj <em>Japano</em>. Sed dum neniu uzis <em>Ĉino</em> kaj <em>Japano</em> kiel landnomojn, ja ekzistis &#8211; kaj eĉ plu ekzistas &#8211; uzantoj de la landnomaj formoj <em>Koreo</em> kaj <em>Egipto</em>, kaj tiam necesas pritaksi, ĉu tiu uzo estas sufiĉe granda por kalkuliĝi kiel kontestado, kaj se oni trovas, ke ja ekzistas kontestado neignorebla, tiam oni ja devas elekti la pli internaciajn formojn.</p>
<p>Sed ĉi-foje dum la laborado pri reviziado tiuj du punktoj apenaŭ estis problemaj entute. Apenaŭ iu en la Akademio argumentis en alia direkto. Mi tre miras pri la granda kontrasto inter 1989 kaj 2009 ĉe tiuj du punktoj. Ĉi-foje praktike sendiskute ni aplikis la unuan principon al <em>Koreujo/Koreio</em> kaj <em>Egiptujo/Egiptio</em>. Espereble tio signifas, ke ĉi-foje la rekomendoj de la Akademio renkontos pli favoran akcepton fare de la Esperanta popolo. Efektive ŝajnas tiel: <a href="http://www.esperanto.be/fel/mon/mon_konv.php#lando">Monato jam deklaris, ke ĝi sekvas la novajn rekomendojn</a>, kaj mi eĉ vidis spurojn de tiurilataj ŝanĝoj en la lasta numero de la revuo Esperanto, kie aperis almenaŭ unu landnomo, kiu kongruas kun la rekomendoj de la Akademio, sed kiu antaŭe ordinare ne uziĝis en tiu revuo&#8230;</p>
<h2>Sekvos pli</h2>
<p>En la sekva artikolo mi planas prezenti liston de ĉiuj gravaj ŝanĝoj kompare kun la malnova dokumento. Sed jam nun eblas ĉi tie komenti kaj demandi. Tio povos influi la enhavon de la postaj artikoloj pri landnomoj ĉi tie.</p>
]]></content:encoded>
					
					<wfw:commentRss>https://lingvakritiko.com/2009/05/17/la-nova-akademia-elpasho-pri-landnomoj/feed/</wfw:commentRss>
			<slash:comments>4</slash:comments>
		
		
			</item>
		<item>
		<title>Interesa studo pri Regulo 15</title>
		<link>https://lingvakritiko.com/2009/01/17/interesa-studo-pri-regulo-15/</link>
					<comments>https://lingvakritiko.com/2009/01/17/interesa-studo-pri-regulo-15/#comments</comments>
		
		<dc:creator><![CDATA[Bertilo Wennergren]]></dc:creator>
		<pubDate>Sat, 17 Jan 2009 18:38:22 +0000</pubDate>
				<category><![CDATA[Ĝenerale]]></category>
		<guid isPermaLink="false">http://lingvakritiko.com/?p=93</guid>

					<description><![CDATA[Andreas Kück publikigis en Ipernity tre interesan studon pri la internacieco aŭ neinternacieco de vortoj enprenitaj en Esperanton laŭ la fama Regulo 15 de la Fundamenta Gramatiko. La studo nomiĝas Takso de la porcio de &#8220;tre internaciaj vortoj&#8221; en la tutaĵo de vortoj fremdaj en la senco de Regulo 15. Kontraste kun multaj aliaj tekstoj [&#8230;]]]></description>
										<content:encoded><![CDATA[<p>Andreas Kück publikigis en Ipernity tre interesan studon pri la internacieco aŭ neinternacieco de vortoj enprenitaj en Esperanton laŭ la fama Regulo 15 de la Fundamenta Gramatiko. La studo nomiĝas <a href="http://www.ipernity.com/blog/55667/120693">Takso de la porcio de &#8220;tre internaciaj vortoj&#8221; en la tutaĵo de vortoj fremdaj en la senco de Regulo 15</a>.</p>
<p>Kontraste kun multaj aliaj tekstoj pri la internacieco de Esperantaj vortoj kaj pri Regulo 15, Kück aliras la temon metode kaj surbaze de konkretaj detalaj esploroj. Certe ne temas pri la definitiva analizo de la ĝusta interpreto de Regulo 15, sed la studo de Kück estas salutinda konkreta paŝo en tiu direkto.</p>
]]></content:encoded>
					
					<wfw:commentRss>https://lingvakritiko.com/2009/01/17/interesa-studo-pri-regulo-15/feed/</wfw:commentRss>
			<slash:comments>10</slash:comments>
		
		
			</item>
		<item>
		<title>Vortaro-blogo</title>
		<link>https://lingvakritiko.com/2008/12/25/vortaro-blogo/</link>
					<comments>https://lingvakritiko.com/2008/12/25/vortaro-blogo/#comments</comments>
		
		<dc:creator><![CDATA[Bertilo Wennergren]]></dc:creator>
		<pubDate>Thu, 25 Dec 2008 02:21:49 +0000</pubDate>
				<category><![CDATA[Ĝenerale]]></category>
		<guid isPermaLink="false">http://lingvakritiko.com/?p=91</guid>

					<description><![CDATA[Ne maltrafu la novan blogon de John Wells: Vortaro-blogo. En ĝi John Wells (la nuna prezidanto de la Akademio de Esperanto) blogas pri demandoj, kiuj leviĝas dum la nun okazanta reviziado de lia vortaro Concise Esperanto and English Dictionary (Esperanta-Angla kaj Angla-Esperanta). Temas pri unu el la plej bonaj kaj plej influaj vortaroj de Esperanto. [&#8230;]]]></description>
										<content:encoded><![CDATA[<p>Ne maltrafu la novan blogon de John Wells: <a href="http://vortaro-blogo.blogspot.com">Vortaro-blogo</a>. En ĝi John Wells (la nuna prezidanto de la Akademio de Esperanto) blogas pri demandoj, kiuj leviĝas dum la nun okazanta reviziado de lia vortaro <cite>Concise Esperanto and English Dictionary</cite> (Esperanta-Angla kaj Angla-Esperanta). Temas pri unu el la plej bonaj kaj plej influaj vortaroj de Esperanto. La antaŭaj versioj de ĝi eldoniĝis en la fama serio <cite>Teach Yourself</cite>. Mi mem multe uzis tiun vortaron, kiam mi lernis Esperanton, ĉar tiutempe mankis bonaj Esperantaj vortaroj por Svedoj. Wells rericevis de la eldonejo la kopirajton de la materialo, kiun li nun revizias cele al nova eldono ĉe alia eldonejo.</p>
<p>Tre leginda estas ankaŭ <a href="http://www.phon.ucl.ac.uk/home/wells/blog.htm">la Angla-lingva blogo de John Wells</a>, en kiu li blogas precipe pri fonetikaj temoj kaj precipe pri la Angla lingvo.</p>
]]></content:encoded>
					
					<wfw:commentRss>https://lingvakritiko.com/2008/12/25/vortaro-blogo/feed/</wfw:commentRss>
			<slash:comments>2</slash:comments>
		
		
			</item>
	</channel>
</rss>
