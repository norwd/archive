
J. R. R. Tolkien 


LA KUNULARO DE L' RINGO 


LA MASTRO DE L' RINGOJ 

























John Ronald Reuel Tolkien 
La Mastro de I RingoJ 



Prologo 
1. Pri hobitoj 

Tiu ĉi libro pritraktas plejparte hobitojn, kaj perĝiaj paĝoj la 
leganto povas eltrovi multon pri ties karaktero kaj iom pri 
ties historio. Pliajn informojn oni trovas en tiu elektaĵo el la 
Ruĝa Libro de Okcidentlimo, jam publikigita sub la titolo La 
Hobito. Tiu rakonto deriviĝis el la komencaj ĉapitroj de la 
Ruĝa Libro, verkitaj de Bilbo mem, la unua hobito, farniĝinta 
en la mondo ĝenerale, kaj de li titolitaj Tien kaj Reen, tial ke 
ili priskribis lian vojaĝon en la orienton kaj revene: aventuro, 
kiu poste implikis ĉiujn hobitojn en la grandajn okazaĵojn de 
tiu Epoko ĉi tie priskribataj. 

Multaj tamen volos ekde la komenco scii pli pri tiu 
rimarkinda popolo, kaj iuj eventuale ne posedas la pli fruan 
libron. Portiaj legantoj estasjen kelkaj notoj pri pli gravaj 
punktoj, kolektitaj el tradicioj de I' hobitoj, kaj la unua 
aventuro estas mallonge revokita. 

La hobitoj estas popolo maltrudiĝema sed tre malnova, pli 
multnombra antaŭe ol hodiaŭ; ĉar ili amas pacon kaj 
trankvilon kaj bonan kultivitan grundon; bonorda 
terkulturaĵo estas ilia ŝatata frekventejo. Ili nek komprenas 
nek komprenis aŭ ŝatis maŝinojn pli komplikajn ol forĝbalgo, 
akvomuelilo, aŭ mana teksilo, kvankam ili uzis lerte 
laborilojn. Eĉ en la malnovaj tagoj ili kutime kondutis 
singarde pri “la granduloj”, kiel ili nomas nin, kaj nuntempe 
ili evitas kun konsterniĝo nin kaj iĝas malfacile renkonteblaj. 
Ili bonege aŭdas kaj estas akravidaj, kaj kvankam ili estas 
dikiĝemaj kaj ne rapidas nenecese, ili tamen moviĝas elaste 
kaj lerte. Ili posedis ekde la komenco kapablon malaperi 
senprokraste kaj silente, kiam krude preterpasis granduloj, 
kiujn ili ne volis renkonti; kaj tiun kapablon ili jam evoluigis 



ĝis al la homoj ĝi eble ŝajnas magia. Sed la hobitoj fakte 
neniam studis ian ajn magion, kaj ilia fuĝivo rezultas sole el 
lerto profesieca, kiun heredo kaj ekzercado, kaj proksima 
amikeco al la tero, igis neimitebla de rasoj pli grandaj kaj pli 
mallertaj. 

Ĉar ili estas popolo etstatura, pli malgrandaj ol gnomoj: 
malpli dikventraj kaj solidaj, nome, eĉ kiam efektive ne 
multe pli malaltaj. Ilia alteco varias inter du kaj kvar futoj laŭ 
nia mezurunuo. Maloftejam ili ĝiskreskas tri futojn; sed ili 
ŝrumpis, ili diras, kaj en la malnovaj tagoj estis pli 
altstaturaj. Laŭ la Ruĝa Libro, Bandobraso Tjuko 
(Bovblekulo), filo de Isengrimo Dua, altis kvar kaj duonan 
futojn kaj kapablis rajdi ĉevalon. Lin superis laŭ ĉiuj hobitaj 
arĥivoj nur du famuloj de la malnova tempo; sed tiu 
kuriozaĵo estas en tiu ĉi libro traktota. 

Kiom koncernas la hobitojn de la Provinco, pri kiuj temas ĉi 
tiuj rakontoj, dum 1' epoko de siaj paco kaj prospero ili estis 
popolo gaja. Ili vestis sin helkolore, preferante precipe flavon 
kaj verdon; sed malofte ili portis ŝuojn, ĉar iliaj piedoj havis 
fortikajn ledecajn plandojn kaj estis kovritaj de densa bukla 
hararo tre simila al iliaj kapharoj, kiuj ĝenerale brunis. Tiel la 
sola metio malmulte praktikata inter ili estis la ŝufarado; sed 
longajn lertajn fingrojn ili havis kaj povisfabriki multajn 
aliajn aĵojn utilajn kaj belaspektajn. Pli ofte ol belaj, iliaj 
vizaĝoj estis ĝenerale bonhumoraj, larĝaj, brilokulaj, 
ruĝvangaj, kun buŝoj inklinaj al ridoj kaj al manĝado kaj 
trinkado. Kaj ili ja ridis kaj manĝis, kaj trinkis, ofte kaj 
entuziasme, ĉar ĉiam plaĉis al ili senkomplikaj ŝercoj, kaj ses 
manĝoj ĉiutage (kiam tiuj haveblis). Ili estis gastamaj kaj tre 
ĝuis festojn kaj donacojn, kiujn ili malavare disponigis kaj 
volontege akceptis. 

Estas ja tre klare, ke malgraŭ postaj fremdiĝoj, la hobitoj 
estas niaj parencoj: pli proksimaj al ni ol la elfoj, aŭ eĉ la 



gnomoj. En la malnovaj tagoj ili parolis siamaniere la 
lingvojn de la homoj, kaj ŝatis aŭ malŝatis proksimume la 
samajn aferojn, kiel la homoj. Sed kia precize estas nia 
parenceco, tio ne plu estas malkaŝebla. La komenciĝo de la 
hobitoj troviĝas tre malproksime en la Antikva Epoko jam 
perdita kaj forgesita. Ankoraŭ konservas arĥivojn pri tiu 
malaperinta epoko nur la elfoj, kaj ties tradicioj koncernas 
preskaŭ tute ilian propran historion, en kiu aperas malofte la 
homoj, kaj la hobitoj tute ne estas menciitaj. Tamen estas 
evidente, ke la hobitoj efektive vivis kviete en Mez-Tero dum 
multaj longaj jaroj antaŭ ol aliuloj konsciis pri ili. Kaj pro tio, 
kefinfine la mondo plenplenasje nekalkuleble multaj 
strangaj kreitoj, tiuj etuloj ŝajnis relative malgravaj. Sed en 
la epoko de Bilbo kaj ties heredonto Frodo ili subite, kontraŭ 
sia volo, graviĝis kaj diskoniĝis, kaj ĝenis la interkonsiliĝojn 
de la Saĝuloj kaj la Eminentuloj. 

Jam delonge forpasis tiuj tagoj, la Tria Epoko de Mez-Tero, kaj 
la konturoj de ĉiuj landoj ŝanĝiĝis; sed la regionoj, en kiuj 
tiam loĝis la hobitoj, estis sendube tiuj samaj, en kiuj ili plu 
restadas: la nord-okcidento de la Malnova Mondo, oriente de 
I' Maro. Pri sia origina hejmo la hobitoj en la epoko de Bilbo 
konservis neniun scion. Amo al klereco (escepte de 
genealogio) estis inter ili ne tre ofta, sed ankoraŭ restis 
kelkaj en la pli malnovaj familioj, kiuj studis la proprajn 
librojn, kaj eĉ kolektis de elfoj, gnomoj kaj homoj raportojn 
pri antaŭaj epokoj kaj malproksimaj landoj. Iliaj propraj 
analoj komenciĝis nur post enloĝiĝo en la Provinco, kaj iliaj 
plej antikvaj legendoj rerigardis apenaŭ pli malproksimen ol 
ĝis iliaj Tagoj Vagabondaj. Estas tamen evidente, pertiuj 
legendoj kaj per la atestaĵo de iliaj strangetaj vortoj kaj 
kutimoj, ke samkiel multaj aliaj popoloj la hobitoj dum la 
malproksima pasinteco translokiĝis okcidenten. Iliaj plej 
fruaj historioj ŝajnas ekvidigi epokon, dum kiu ili loĝadis la 
pli altajn valojn de Anduino, inter la randaĵoj de 1' 

Verdarbaro Granda kaj la Nebulecaj Montoj. Kial ili poste 



entreprenis la malfacilegan kaj danĝerplenan transiron de 1' 
montoj en Eriadoron, tio ne plu estas certa. Iliaj propraj 
analoj mencias multobliĝon de homoj en la lando kaj 
ombron, kiu kovris la arbaron, tiel ke ĝi malheliĝis kaj ĝia 
nova nomo estis Mornarbaro. 

Antaŭ la transiro de 1' montoj la hobitoj jam dividiĝis en tri 
iom malsimilajn rasojn: harfutoj, sturoj kaj falohidoj. La 
harfutoj estis pli brunhaŭtaj, pli malgrandaj kaj pli malaltaj, 
kaj ili estis senbarbaj kaj senbotaj. Iliaj manoj kaj piedoj estis 
netaj kaj lertmovaj; kaj ili preferis altejojn kaj montdeklivojn. 
La sturoj estis pli larĝstaturaj, pli pezkorpaj; iliaj piedoj kaj 
manoj estis pli grandaj; kaj ili preferis ebenaĵojn kaj 
riverbordojn. La falohidoj havis pli blondajn haŭton kaj 
hararon, kaj ili estis ankaŭ pli altaj kaj pli maldikaj ol la aliaj; 
ili amis arbarojn kaj boskojn. 

La harfutoj en la malnovaj epokoj havis multajn kontaktojn 
kun la gnomoj kaj longe loĝadis la antaŭdeklivojn de la 
montoj. Ili frue translokiĝis okcidenten kaj vagis trans 
Eriadoron ĝis Veterverto, dum la aliaj troviĝis ankoraŭ en 
Sovaĝujo. Ili estis la plej normala kaj reprezenta speco de 
hobito, kaj proporciege la plej multnombra. Pli ol aliaj ili 
emis restadi en unu loko, kaj plej longe konservis sian 
prakutimon loĝi en tuneloj kaj truoj. 

La sturoj restadis longe sur la bordoj de la Riverego Anduino, 
kaj malpli evitis la homojn. Ili okcidentiris post la harfutoj kaj 
sekvis la fluon suden de Bruakvo; kaj tiel multaj el ili longe 
loĝadis interTarbado kaj la limoj de Dunlando, antaŭ ol 
translokiĝi norden denove. 

La falohidoj, la malplej multnombraj, estis norda branĉo. Ili 
pli ol la aliaj hobitoj amikiĝis kun elfoj, kaj pli lertis pri lingvo 
kaj kantado ol pri metilaboro; kaj pratempe ili prefere 
ĉasadis ol plugadis. Ili transiris la montojn norde de 



Rivendelo kaj laŭiris la riveron Prujnelo. En Eriadoro ili 
baldaŭ intermiksiĝis kun la aliaj specoj pli frue alvenintaj, 
sed pro tio, ke ili estis iom pli bravaj kaj pli aventuremaj, ili 
ofte troviĝis kiel erninentuloj aŭ ĉefoj en klanoj de harfutoj 
aŭ sturoj. Eĉ dum 1' epoko de Bilbo ankoraŭ rimarkeblis forta 
falohida heredeco inter la pli eminentaj familioj, kiel Tjukoj 
kaj la mastroj de Boklando. 

En la okcidenta regiono de Eriadoro, inter la Nebulecaj 
Montoj kaj la Montoj de Ljuno, la hobitoj trovis kaj homojn 
kaj elfojn. Efektive, ankoraŭ loĝis tie restaĵo el la dunadanoj, 
reĝoj de I' homoj venintaj trans la maron el Okcidentio; sed 
ili estis rapide malmultiĝantaj, kaj la tero de ilia Norda 
Reĝlando larĝe dezertiĝadis. Troviĝis pli ol sufiĉe da loko por 
enmigrantoj, kaj postnelonge la hobitoj komencis enloĝiĝi 
en ordaj komunumoj. Plejparte iliaj fruaj loĝlokoj jam 
delonge malaperis kaj forgesiĝis je I' epoko de Bilbo; sed 
unu, kiu tre frue graviĝis, plu ekzistis, kvankam reduktita 
laŭ amplekso; tiu troviĝis ĉe Brio kaj en la ĉirkaŭa Ĉetarbaro, 
proksimume kvardek mejlojn oriente de I' Provinco. 

Estis dum tiuj fruaj tagoj, sendube, ke la hobitoj lernis la 
abocon kaj komencis skribi laŭ la maniero de 1' dunadanoj, 
kiuj siavice, antaŭ tre longe, lernis tiun arton de la elfoj. Kaj 
ŝame en tiu tempo ili forgesis la lingvojn, kiaj ajn ili estis, pli 
frue uzitajn, kaj ĉiam poste parolis la Lingvon Komunan, 
Okcidentaĵon kiel oni nomis ĝin, aktualan en ĉiuj reĝlandoj 
de Arnoro ĝis Gondoro, kaj laŭlonge de ĉiuj bordoj de I' Maro 
de Belfalaso ĝis Ljuno. Tamen ili retenis plurajn vortojn 
proprajn, kiel ankaŭ la proprajn nomojn de monatoj kaj tagoj 
kaj grandan amason da personaj nomoj el la pasinteco. 

Ĉirkaŭ tiu tempo la legendaro inter la hobitoj historiiĝas la 
unuan fojon kun kalkulado de jaroj. Ĉar okazis en la mil 
sescent unua jaro de la Tria Epoko, ke la falohidaj fratoj 
Marĥo kaj Blanko ekvojaĝis el Brio, kaj ricevinte permeson 



de r Alta Reĝo en Fornosto[l] ili transiris la brunan riveron 
Baranduino kun granda sekvantaro de hobitoj. Ili transiris la 
ponton Ŝtonarkoj, kiu estis konstruita dum la epoko de la 
potenco de 1' Norda Reĝlando, kaj ili okupis la tutan 
teritorion aliflankan por sia loĝloko, inter la rivero kaj la 
Distaj Deklivoj. Postulate estis nurtio, ke ili tenu riparita la 
Grandan Ponton kaj ĉiujn ceterajn pontojn kaj vojojn, 
faciligu trairon de la reĝaj kurieroj, kaj rekonu la estrecon de 
la reĝa moŝto. 

Tiel komenciĝis la Provinc-datumo, ĉar la jaro de 1' transiro 
de Brandovino (kiel la hobitoj misformis la nomon) iĝisjaro 
Unu de la Provinco, kaj oni kalkulas ekde ĝi ĉiujn postajn 
datojn[2]. Tuj la okcidentaj hobitoj ekamis sian novan 
landon, kaj ili restadis tie kaj baldaŭ forpasis el la historio de 
la homoj kaj de la elfoj. Dum reĝoj troviĝis, ili estisformale 
sub ties rego, sed regis ilin fakte la propraj ĉefoj, kaj ili 
neniel enmiksiĝis en okazaĵojn de 1' ekstera mondo. Al la 
lasta batalo ĉe Fornosto kontraŭ la Sorĉmastro de Angmaro 
ili sendis iujn pafarkistojn por helpi la reĝon, aŭ tion ili 
asertis, kvankam neniuj analoj de la homoj tion registris. Sed 
en tiu milito finiĝis la Norda Reĝlando; kaj poste la hobitoj 
transprenis por si la teritorion, kaj ili elektis el inter siaj ĉefoj 
Superulon, kiu posedu la aŭtoritaton de la foririnta reĝo. Kaj 
post la Nigra Pesto (37 P. D.) ili dum mil jaroj multiĝis kaj 
vivis en paco preskaŭ seninterrompa, ĝis kiam ilin plagis la 
Longa Vintro, kaŭzinta grandan hungron. Tiam multaj 
malsatmortis, sed je I' momento de nia rakonto la Tagoj de I' 
Mizerego (1158-1160) jam historiiĝis kaj forgesiĝis, kaj la 
hobitoj denove kutimiĝis al abundo kaj prospero. La teritorio 
estisfekunda kaj malsovaĝa, kaj kvankam, kiam iii suriris 
ĝin, ĝi estis delonge forlasita, ĝi estis antaŭe zorge kulturita, 
kaj tie siatempe la reĝo posedis multajn bienojn, 
tritikokampojn, vitojn kaj arbarojn. 


Cent kvindek mejlojn ĝi etendiĝis ekde la Okcidentejo 
malsupre de la Turmontetoj ĝis la Ponto Brandovino, kaj 
preskaŭ same ekde la norda erikejo ĝis la marĉoj en la sudo. 
Tion la hobitoj nomis la Provinco, kiel la aŭtoritatan regionon 
de sia Superulo kaj distrikton de bonordaj okupiĝoj, kaj tie 
en tiu agrabla mondangulo ili praktikis siajn bonordajn 
vivokupiĝojn, kaj ĉiam malpli iii atentis pri la ekstera mondo, 
kie moviĝis malhelaĵoj, ĝisfine ili supozis, ke paco kaj 
abundo estas normalaj en Mez-Tero, al kiuj ĉiu sagaculo 
estas rajtigita. Ili forgesis aŭ ignoris tiun malmulton, kiun ili 
iam sciis pri la Gardistoj, kaj pri la klopodoj de tiuj, kiuj igis 
ebla la longan pacon de la Provinco. Ili estis efektive 
ŝirmataj, sed tion ili jam delonge ĉesis memori. 

Neniam estis militemaj iuj ajn hobitoj, kaj neniam ili estis 
batalintaj intersi. En la malnova epoko ili kompreneble 
devis ofte batali por sin defendi en la mondo rigora; sed en 
la epoko de Bilbo tio estis historio tre antikva. La lasta 
batalo, antaŭ la komenciĝo de tiu ĉi rakonto, kaj fakte la 
ununura iam okazinta sur la teritorio de la Provinco, estis 
antaŭ la memoro de la vivantoj: la Batalo de Verdkampoj, P. 
D. 1147, en kiu Bandobraso Tjuko haltigis ork-invadon. Eĉ la 
vetero estis plimildiĝinta, kaj lupoj, kiuj iam predocelis el la 
nordo dum severaj vintroj, estis jam nur rakonto de la avoj. 
Sekve, kvankam restis kelka stoko da armiloj en la Provinco, 
tiuj estis uzataj precipe kiel trofeoj, pendantaj super fajrujoj 
aŭ sur muroj, aŭ kolektitaj en la muzeo ĉe Mult-Fosejo. Tion 
oni nomis la Madom-domo, ĉar kion ajn la hobitoj ne plu 
bezonis, tion ili nomis madomo. Iliaj loĝejoj emis iom 
plenpleniĝi je madomoj, kaj multaj el la donacoj, kiuj pasis 
de mano al mano, estis tiaj. 

Facila kaj trankvila vivo tamen lasis ĉi popolon plu strange 
fortika. En okazo de neceso oni malfacile timigis aŭ mortigis 
ilin; kaj eble ili tiel senlace frandadis luksaĵojn ankaŭ pro tio, 
ke ili kapablis, se necese, senĝene malhavi ilin kaj travivi 



mistraktadon fare de doloro, malamikoj aŭ la vetero kun 
eltenemo miriga al tiuj, kiuj ne bone konis ilin kaj juĝis nur 
laŭ iliaj ventroj kaj bone nutritaj vizaĝoj. Kvankam malemaj 
kvereli kaj mortigantaj nenion vivantan pro sporto, atakite ili 
tre kuraĝis kaj povis laŭnecese uzi armilojn. Pafarkon ili sciis 
bone utiligi, ĉar ili estis akrokulaj kaj celtrafaj. Ne nur 
pafarke. Se iu ajn hobito kliniĝis porenmanigi ŝtonon, estis 
konsilinde serĉi azilon rapide, kion tre bone sciis ĉiuj 
entrudiĝemaj bestoj. 

Ĉiuj hobitoj origine loĝis en subteraj truoj, aŭ tion ili kredis, 
kaj en tiaj loĝejoj ili pleje sentis sin hejme; sed kun la 
pasado de la tempo ili devis alproprigi aliajn specojn de 
loĝado. Efektive, en la Provinco dum la epoko de Bilbo 
kutime nur la plej riĉaj kaj la plej malriĉaj hobitoj daŭrigis la 
malnovan moron. La plej malriĉaj daŭre loĝadis plej 
primitivajn subterejojn, ja nurajn truojn, kun unusola aŭ 
neniu fenestro; dume la bonstatuloj konstruis versiojn pli 
luksajn de la malnovepokaj simplaj elfosaĵoj. Sed taŭgaj 
situoj portiuj grandaj kaj disbranĉantaj tuneloj (aŭ smialoj, 
kiel oni nomis ilin) ne estis ĉie troveblaj; kaj sur la platejoj 
kaj la malaltaj distriktoj la hobitoj, multobliĝantaj, komencis 
konstrui sur la tersurfaco. Efektive, eĉ en la montetaj 
regionoj kaj pli malnovaj vilaĝoj, kiel Hobiturbo aŭ Tjukboro, 
aŭ en la ĉefa urbo de la Provinco, Mult-Fosejo sur la Blankaj 
Suprejoj, troviĝis jam multaj domoj lignaj, brikaj aŭ ŝtonaj. 
Tiujn aparte ŝatis muelistoj, feraĵistoj, ŝnurfaristoj kaj 
ĉarfaristoj kaj aliaj uloj tiaspecaj; ĉareĉ kiam ili posedis 
loĝtruojn, la hobitoj jam delonge kutimis konstrui budojn kaj 
laborejojn. 

Laŭdire la kutimo konstrui biendomojn kaj provizejojn 
komenciĝis inter loĝantoj de Mariŝo apud Brandovino. La 
hobitoj de tiu regiono, Orient-kvarono, estis iom grandaj kaj 
pezkruraj, kaj ili vestis gnombotojn, kiam kotecis la vetero. 
Sed estis bonkonate, ke ili estis laŭherede grandparte sturoj. 



kion fakte evidentigas la vilaĵo kreskinta sur la mentonoj. 
Neniu harfuto aŭ falohido havis eĉ ombron de barbo. 
Efektive, la popolo de Mariŝo, kaj de Boklando oriente de 1' 
Rivero, kie ili poste enloĝiĝis, venis en la Provincon plejparte 
de I' sudo; kaj ili ankoraŭ retenas multajn strangajn nomojn 
kaj fremdajn vortojn ne troveblajn aliloke en la Provinco. 

Verŝajne la konstrametio, kiel ankaŭ multaj aliaj metioj, 
deriviĝis de la dunadanoj. Sed eble la hobitoj lernis ĝin rekte 
de la elfoj, instruintoj al la homoj dum ties juneco. Ja la elfoj 
de r Alta Parencaro ankoraŭ ne forlasis Mez-Teron, kaj ili 
loĝis ankoraŭ tiutempe ĉe la Grizaj Havenoj en la 
malproksima okcidento, kaj en aliaj lokoj alireblaj el la 
Provinco. Oni povis plu vidi tri elf-turojn tre antikvajn trans 
la okcidentaj limteritorioj. Ili brilis lontane en la lunlumo. La 
plej alta plej malproksimis, starante sola sur verda monteto. 
La hobitoj de Okcident-kvarono diris, ke de la supro de tiu 
turo la Maro videblas; sed oni neniam aŭdis, ke iu hobito ĝin 
surgrimpis. Efektive, malmultaj hobitoj iam ajn vidis aŭ 
surnavigis la Maron, kaj eĉ malpli multaj iam revenis por 
raporti tion. La plimultaj hobitoj ege malfideme sintenis eĉ al 
riveroj kaj boatetoj, kaj malmultaj el ili sciis naĝi. Kaj dum 
longiĝis la epoko de la Provinco ili ĉiam malpli interparolis 
kun la elfoj kaj komencis timi ilin kaj malfidi tiujn, kiuj 
interrilatis kun ili; kaj la Maro iĝis timiga vorto inter ili kaj 
aŭguro de morto, kaj ili turnis siajn vizaĝojn for de I' 
montetoj en la okcidento. 

La konstrumetio eble devenis de la elfoj aŭ homoj, sed ĝin la 
hobitoj utiligis laŭ propra maniero. Turojn ili ne entreprenis. 
Iliaj domoj kutime estis longaj, malaltaj kaj komfortaj. La plej 
malnova speco estis efektive nenio alia ol konstruitaj 
imitaĵoj de smialoj, kun tegmentoj el seka herbo aŭ pajlo, aŭ 
el razenbuloj, kaj kun muroj iom konveksaj. Tiu etapo tamen 
limiĝis al la frua epoko de la Provinco, kaj hobita konstruado 
jam delonge aliiĝis, plibonigita laŭ adaptaĵoj, lernitaj de 



gnomoj aŭ elpensitaj de la hobitoj mem. Prefero al rondaj 
fenestroj, kaj eĉ rondaj pordoj, estis la ĉefa restanta apartaĵo 
de r arĥitekturo hobita. 

La domoj kaj la truoj de la Provinc-hobitoj estis ofte grandaj, 
kaj en ili loĝis grandaj familioj. (Bilbo kaj Frodo Baginzoj, 
estante fraŭlaj, estis tre maltipaj, kiaj ili estis ankaŭ laŭ 
multaj aliaj rilatoj, ekzemple ilia amikeco kun elfoj.) Kelkfoje, 
kiel ekzemple ĉe Tjukoj de Grandaj Smialoj, aŭ Brandobokoj 
de Brando-Halo, multaj generacioj de parencoj kunloĝadis 
(relative) pace en unusola prapatra kaj multtunela domego. 
Ĉiuj hobitoj estis ĉiuokaze familiemaj kaj tre zorge kontrolis 
sian parencecon. Ili konstruis longajn komplikajn arbojn de 
familio kun sennombraj branĉoj. Kiam oni intertraktas kun la 
hobitoj, estas grave memori, kiu parencas al kiu kaj 
kiagrade. Estas neeble en tiu ĉi libro elmeti arbon familian, 
kiu inkluzivus eĉ la plej gravajn anojn de I' pli gravaj familioj 
en la epoko, pri kiu temas ĉi tiuj rakontoj. La genealogiaj 
arboj fine de I' Ruĝa Libro de Okcidentejo en si mem formas 
etan libron kaj ĉiuj krom la hobitoj trovus ilin ekstreme 
enuigaj. Al la hobitoj tre plaĉas tiaj aferoj, se ili estas 
seneraraj: ili ŝatas havi librojn plenajn je aferoj, kiujn ili jam 
konas, elmetitaj juste-ĝuste, sen kontraŭdiroj. 

2. Pri pip-herbo 

Alia afero pri la antikvaj hobitoj estas mencienda, kutimo 
miriga: ili ensorbis aŭ enspiris, pere de pipoj argilaj aŭ 
lignaj, fumon de I' brulantaj folioj de herbo, kiun ili nomis 
pip-herbo aŭ folio, verŝajne variaĵo de Nicotiana. Multe da 
mistero ĉirkaŭis la originon de tiu stranga moro, aŭ “arto”, 
kiel la hobitoj preferas nomi ĝin. Ĉio trovebla pri ĝi en la 
antikvaj epokoj estis kunmetita de Gajadoko Brandoboko 
(poste Mastro de Boklando), kaj pro tio, ke li kaj la tabako de 
Sud-kvarono iom rolas en la rakonto, kiu sekvos, oni rajtas 



citi liajn komentojn en la enkonduko de lia Herbokonoj de la 
Provinco. 

«Tio, — li diras, — estas la unika arto, kiun ni rajtas 
senrezerve pretendi kiel nian propran inventaĵon. Ne estas 
konate, kiam komencisfumi la hobitoj: ĉiuj legendoj kaj 
familiaj historioj traktasĝin kvazaŭ naturan; dum longa 
tempo la Provinc-loĝantoj fumis diversajn kreskaĵojn, iujn pli 
fetorajn, iujn pli agrablajn. Sed intersi konsentas ĉiuj analoj, 
ke Toboldo Kornblovulo el Longfundo en Sud-kvarono estis la 
unua, kiu kultivis la malfalsan pip-herbon en siaj ĝardenoj 
dum la epoko de Isengrimo la Dua ĉirkaŭ la jaro 1070 laŭ la 
Provincdatumo. Ankoraŭ nun la plej bonkvalita 
hejmkreskintaĵo devenas de tiu distrikto, precipe la variaĵoj, 
kiuj nomiĝas Longfunda Folio, Maljuna Toĉjo, kaj Suda Stelo. 

Kiel Maljuna Toĉjo akiris la plantaĵon ne estas skribite, ĉar ĝis 
la mortohoro li rifuzis tion sciigi. Li bone konis la herbojn, 
sed li neniel vojaĝemis. Oni diras, ke dum sia juneco li ofte 
iris ĝis Brio, kvankam li certe neniam plimalproksimiĝis ol 
tiom de la Provinco. Estas sekve tute eble, ke li eksciis pri tiu 
ĉi plantaĵo en Brio, kie ĉiuokaze nuntempe ĝi bone kreskas 
sur la sudaj deklivoj de la montetoj. La Bri-hobitoj pretendas, 
ke ili estas la unuaj efektivaj fumantoj de la pip-herbo. 
Kompreneble, ili pretendas esti farintaj ĉion ajn pli frue ol la 
loĝantoj de la Provinco, kiujn ili nomas “koloniistoj”; sed en 
tiu ĉi kazo ilia pretendo, mi opinias, estas tre verŝajne vera. 
Kaj certe el Brio disvastiĝis dum la lastaj jarcentoj fumado 
de la malfalsa herbo intergnomoj kaj tiuj aliaj estaĵoj, 
vagabondoj, sorĉistoj aŭ vagantoj, kiuj ankoraŭ trapasas 
tien-reen tra tiu antikva vojrenkontiĝejo. Tiel la hejmo kaj 
centro de la arto troviĝas en la malnova trinkejo de Brio, La 
Pranca Poneo, kiun posedas la familio Buterburo ekde I' 
epokoj antaŭanalaj. 



Malgraŭ ĉio, mia observado dum miaj multaj vojaĝoj al la 
sudo konvinkis min, ke la herbo mem ne indiĝenas en nia 
mondparto, sed venis norden el la malsupra Anduino, kien ĝi 
estis, laŭ mia supozo, alportita origine trans la Maron fare de 
la Homoj de Okcidentio. Gi kreskas abunde en Gondoro, kaj 
estas tie pli riĉa kaj pli granda ol en la nordo, kie oni neniam 
trovas ĝin sovaĝa, kaj ĝi prosperas nur en lokoj varmaj kaj 
ŝirmataj, kiel Longfundo. La homoj de Gondoro nomas ĝin 
dolĉa galeno, kaj ĝin alte taksas nur pro la parfumo de ĝiaj 
floroj. El tiu lando ĝi certe estis portita tra I' Verdvojo dum la 
longaj jarcentoj inter la alveno de Elendilo kaj nia propra 
epoko. Sed eĉ la dunadanoj de Gondoro permesas al ni tiun 
meriton, ke unue enpip- igis ĝin hobitoj. Eĉ la sorĉistoj ne 
pensis pri tio pli frue ol ni. Tamen unu sorĉisto konata al mi 
ekpraktikis tiun arton antaŭlonge kaj fariĝis tiel lerta pri ĝi, 
kiel pri ĉiuj aliaj aferoj, al kiuj li turnis sian atenton.» 

3. Pri la ordigo de la Provinco 

La Provinco estis kvaronigita: je I' limlandoj jam aluditaj, 
Norda, Suda, Orienta kaj Okcidenta; kaj tiuj estis siavice 
dividitaj je kelkaj popollandoj, kiuj ankoraŭ havis la nomojn 
de iuj malnovaj ĉeffamilioj, kvankam en la epoko de tiu ĉi 
historio tiuj nomoj jam ne troviĝis nur en la propraj 
popollandoj. Preskaŭ ĉiuj Tjukoj ankoraŭ loĝadis en 
Tjuklando, sed tiel ne estis pri multaj aliaj familioj, kiel la 
Baginzoj aŭ la Bofinoj. Ekster la kvaronoj troviĝis distriktoj 
orienta — tio estas Boklando — kaj okcidenta, kiu estis 
oficiale aneksita al la Provinco en 1462 (P. D.) 

La Provinco tiutempe apenaŭ havis “registaron”. La familioj 
plejparte aranĝis siajn proprajn aferojn. Kultivado de nutraĵo 
kaj ties manĝado okupis la plejparton de ilia tempo. Pri aliaj 
aferoj ili estis kutime malavaraj kaj ne akiremaj, sed 
kontentaj kaj moderaj, tiel ke bienoj, farmejoj, laborejoj kaj 
malgrandaj metioj emis resti neŝanĝitaj tra generacioj. 



Restis, kompreneble, la antikva tradicio pri la alta reĝo en 
Fornosto, aŭ Norbrio kiel oni nomis ĝin, fornorde de la 
Provinco. Tamen la hobitoj ankoraŭ diris pri sovaĝuloj aŭ 
malvirtaj kreaĵoj (ekzemple troloj), ke ili neniam aŭdis pri la 
reĝo. La reĝon de la malnova epoko ili respondecigis pri ĉiuj 
siaj nemalhaveblaj leĝoj; kaj kutime ili propravole agis 
laŭleĝe, ĉartemis pri la Reguloj (kiel ili diris), tiel antikvaj 
kiel justaj. 

Estis vere, ke longe eminentis elstare la familio Tjuko; ĉar la 
superula ofico transiris al ili (de la Oldbokoj) kelkajn 
jarcentojn pli frue, kaj la Tjukestro ekde tiam posedis tiun 
titolon. La Superulo estis mastro de I' Provinc-kunsido, kaj 
kapitano de la Provinc-armeo kaj de la hobit-armaĵo, sed pro 
tio, ke armeo kaj kunsido ekzistis nur en krizaj situacioj, kiuj 
ne plu okazis, la superuleco jam ĉesis esti pli ol honorigo. Ja 
la familio Tjuko plu ricevis apartan respekton, ĉar ĝi restis 
kaj multnombra kaj tre riĉa, kaj emis en ĉiu generacio 
aperigi fortajn karakterojn kun strangaj moroj kaj eĉ 
aventurema temperamento. Tiujn lastajn kvalitojn, tamen, 
oni jam pli toleris (rilate la riĉulojn) ol ĝenerale aprobis. 
Daŭris malgraŭ tio la kutimo aludi al la familiestro kiel La 
Tjuko, kaj aldoni al ties nomo, se necese, ciferon: ekzemple 
Isengrimo la Dua. 

La sola oficialulo en la Provinco tiuepoke estis la Urbestro de 
Mult-Fosejo (aŭ de la Provinco), kiu estis elektita ĉiun sepan 
jaron ĉe la Libera Foiro sur la Blankaj Suprejoj je somermezo. 
Lia preskaŭ sola urbestra devo estis prezidi ĉe bankedoj, 
starigitaj je la Provincferioj, kiuj okazis ofte. Sed la oficoj de 
la Poŝtestro kaj Ĉefa Ŝirifo ligiĝis al la urbestreco, tiel ke li 
respondecis kaj pri la Kuriera Servo kaj pri la Gardistaro. Tiuj 
estis la solaj Provinc-servadoj, kaj la kurieroj estis el la du la 
pli multnombraj, kiel ankaŭ la pli okupataj. Tute ne ĉiuj 
hobitoj scipovis skribi, sed la scipovantoj skribis konstante al 



ĉiuj siaj amikoj (kaj al elektitaj parencoj), kiuj loĝis pli 
malproksime ol je posttagmeza promeno. 

ŝirifoj estis la nomo donita de 1' hobitoj al siaj policanoj, t. e. 
ties plej proksimaj ekvivalentoj. Ili kompreneble ne posedis 
uniformon (ĉartiaj aferoj estis tute nekonataj), nur plumon 
en la ĉapo; kaj praktike ili estis pli heĝkontrolistoj ol 
policanoj, pli okupataj pri 1' vagado de bestoj ol de personoj. 
En la tuta Provinco troviĝis nur dekduo da ili, po tri en ĉiu 
kvarono, por internaj deĵoroj. lom pli multnombra aro, 
laŭbezone varianta, estis uzata por kontroli la landlimon, kaj 
porcertigi, keeksteruloj kiaj ajn, grandaj aŭ malgrandaj, ne 
fariĝu ĝenaj. 

En la tempo, kiam komenciĝas tiu ĉi historio, la Limuloj, kiel 
oni nomis ilin, estis pli multnombraj. Aŭdiĝis multaj raportoj 
kaj plendoj pri fremdaj personoj kaj kreaĵoj, kiuj ŝtelumadis 
apud aŭ eĉ cis la limoj: la unua signo, ke ĉio ne estas tute 
tia, kia ĝi devas esti kaj ĉiam estis, krom en rakontoj kaj 
legendoj el la pratempo. 

Malmultaj atentistiun signon, kaj ankoraŭ eĉ Bilbo ne havis 
ian koncepton pri tio, kion ĝi aŭguris. Jam pasis sesdek jaroj 
de kiam li komencis sian memorindan vojaĝon, kaj li estis 
maljuna eĉ inter hobitoj, kiuj tre ofte centjariĝis; sed 
evidente multo ankoraŭ restis el la konsiderinda riĉaĵo, kiun 
li revene kunportis. Kioman multon aŭ malmulton li malkaŝis 
al neniu, eĉ ne al Frodo, lia plej ŝatata nevo. Kaj li plu tenis 
sekreta la ringon, kiun li trovis. 

4. Pri la trovo de la Ringo 

Kiel estas rakontite en La Hobito, venis iun tagon al la pordo 
de Bilbo la granda sorĉisto, Gandalfo la Griza, kun dek tri 
gnomoj: fakte neniu alia ol Torino Kverkaŝildo, posteulo de 
reĝoj, kaj ties dek du kunuloj en ekzilo. Kun ili li ekiris, je sia 



propra daŭra miro, iun matenon en aprilo — tio estis en la 
jaro 1341 laŭ la Provinc-datumo — serĉante grandan 
trezoron, la gnom-amasigojn de 1' Reĝoj sub la Monto, 
malsuper Ereboro en Dalo, malproksime en la Oriento. La 
serĉo sukcesis, kaj la drako, kiu gardis la amasigon, estis 
mortigita. Tamen, kvankam antaŭ la fina venko okazis la 
Batalo de 1' Kvin Armeoj, kaj Torino estis mortigita, kaj 
plenumiĝis multaj kuraĝaj faroj, la afero apenaŭ interesus la 
postan historion aŭ meritus pli ol subnoton en la longaj 
analoj de I' Tria Epoko, se ne estus okazinta “hazardaĵo” 
survoje. La kunularon atakis orkoj en alta trapasejo de I' 
Nebulecaj Montoj, kiam ĝi survojis al Sovaĝujo; kaj okazis 
tiel, ke Bilbo vojperdis dum kelka tempo en la nigraj ork- 
minejoj profunde sub la montaro, kaj tie, dum li palpiris vane 
en la senlumo, li metis manon sur ringon kuŝantan sur la 
subaĵo de tunelo. Gin li enpoŝigis. Tio ŝajnis tiam nura 
bonŝanco. 

Klopodante trovi elirejon, Bilbo daŭrigis malsupren ĝis la 
fundaĵoj de I' montaro, ĝis ne eblis plueniri. Funde de 1' 
tunelo sterniĝis frida lago malproksimega de la lumo, kaj sur 
roka insulo en la akvo loĝis Golumo. Li estis abomeninda 
kreaĵeto; li padelis boateton persiaj grandaj plataj piedoj, 
streĉrigardante per palaj lumantaj okuloj kaj kaptante 
blindajn fiŝojn, kiujn li manĝis krudajn. Li manĝis ĉian 
vivantaĵon, eĉ orkon, se li povis kapti kaj strangoli ĝin 
senlukte. Li posedis sekretan trezoraĵon, kiu alvenis al li 
antaŭ longe-longe, kiam li ankoraŭ loĝis en la lumo: ringon 
el oro, kiu nevidebligis tiun, kiu surfingrigis ĝin. Gi estis lia 
unika amataĵo, lia “trezorego”, kaj li alparolis ĝin, eĉ kiam li 
ne kunportis ĝin. Ĉar li sekure kaŝis ĝin en truo sur sia 
insulo, krom kiam li ĉasadis aŭ spionadis pri la orkoj de 1' 
minejoj. 

Eble li estus tuj atakinta Bilbon, se li portus la ringon okaze 
de I' renkontiĝo; sed tiel ne estis, kaj la hobito tenis en sia 



mano elfan tranĉilon, kiun li uzis kiel glavon. Do por gajni 
tempon, Golumo defiis Bilbon pri la enigmoludo, dirante, ke, 
se li starigus enigmon, kiun Bilbo ne povus solvi, tiam li 
mortigus kaj manĝus lin; sed se Bilbo venkus lin, tiam li 
farus laŭ la volo de Bilbo: li kondukus lin ĝis vojo el la 
tuneloj. 

Pro tio, ke li estis senespere vojperdinta en la mallumo kaj 
povis iri nek antaŭen nek malantaŭen, Bilbo akceptis la 
defion; kaj ili starigis unu al la alia multajn enigmojn. Fine 
Bilbo venkis en la ludo, pli per bonŝanco (laŭŝajne) ol per 
sprito; ĉar post kelka tempo mankis al li plua enigmo, kaj li 
ekkriis, kiam lia mano trafis la ringon, kiun li trovis kaj 
forgesis: “Kion mi havas en mia poŝo?” Tion Golumo 
malsukcesis solvi, kvankam li postulistri provojn. 

Vere, la aŭtoritatuloj malkonsentas intersi, ĉu tiu lasta 
demando estis nura “demando”, kaj ne “enigmo” laŭ la 
rigoraj reguloj de la ludo; sed ĉiuj konsentas, ke akceptinte 
ĝin kaj provinte diveni la respondon, Golumo estis ligita de 
la promeso. Kaj Bilbo insistadis, ke li plenumu sian vorton; 
ĉar ekvenis al li en la kapon, ke tiu ŝlima kreaĵo eble 
montriĝos falsa, malgraŭ tio, ke tiajn promesojn oni rigardis 
kiel sanktajn, kaj en la pratempo ĉiuj krom la plej 
malvirtegaj uloj timis malplenumi ilin. Sed post epokoj da 
izoleco en la mallumo la koro de Golumo estis nigra kaj 
enhavis perfidemon. Li forglitis, kaj reiris al sia insulo, pri kiu 
Bilbo sciis nenion, ne malproksima en la malhela akvo. Tie, li 
supozis, troviĝis lia ringo. Li estis jam malsata kaj kolera, kaj 
kiam li havus sian “trezoregon”, li timus tute neniun armilon. 

Sed la ringo ne estis sur la insulo; li ĝin perdis, ĝi estis for. 

Lia kriĉo tremigis al Bilbo la dorson, kvankam li ankoraŭ ne 
komprenis, kio estis okazinta. Sed Golumo jam ekdivenis, tro 
malfrue. “Kion ĝi havas en siaj poŝoj?” li kriis. La lumo en liaj 
okuloj similis verdan flamon dum li rekurŭdis por murdi la 



hobiton kaj rehavi sian “trezoregon”. Gustatempe Bilbo 
konstatis la danĝeron, kaj li fuĝis blinde laŭ la koridoro malal 
la akvo; kaj ankoraŭfoje lin savis lia bonŝanco. Ĉar kurante li 
enpoŝigis sian manon, kaj la ringo kviete surfingriĝis. Tiel 
okazis, ke Golumo preterpasis ne vidante lin kaj pluiris por 
bari la elirvojon, ke la “ŝtelinto” ne eskapu. Singarde Bilbo 
sekvis lin dum li iradis sakrante kaj parolante al si pri sia 
“trezorego”; laŭ tiu parolado eĉ Bilbo finfine divenis la 
veron, kaj espero venis al li en la mallumo: li mem trovis la 
mirindan ringon kaj eblecon eskapi de la orkoj kaj de 
Golumo. 

Fine ili haltis antaŭ nevidita trairejo, kiu kondukis al la subaj 
pordoj de 1' minejoj je 1' orienta flanko de la montoj. Tie 
Golumo kaŭris batalpreta, flarante kaj aŭskultante; kaj Bilbo 
tentiĝis mortigi lin persia glavo. Sed kompato malhelpis lin, 
kaj kvankam li retenis la ringon, en kiu troviĝis lia sola 
espero, li rifuzis uzi ĝin por helpi en mortigo de la mizera 
kreaĵo malavantaĝa. Fine, streĉante sian kuraĝon, li 
transsaltis Golumon en la mallumo, kaj fuĝis laŭ la koridoro, 
sekvate de I' krioj malamaj kaj senesperaj de sia malamiko: 
“Ŝtelinto, ŝtelinto! Baginzo! Ni malamasĝin porĉiam!” 

Nu, estas fakto stranga, ke tio ne estas la historio tia, kia ĝin 
Bilbo unue rakontis al siaj kunuloj. Al ili li rakontis, ke 
Golumo promesis al li donacon, se li venkus en la ludo; sed 
kiam Golumo iris por alporti ĝin de la insulo, li trovis, ke la 
valoraĵo estis for: la magia ringo, kiun oni donacis al li 
antaŭlonge je lia naskiĝfesto. Bilbo divenis, ke tio estas la 
ringo mem, kiun li trovis, kaj pro tio, ke li venkis en la ludo ĝi 
jam estis rajte lia propraĵo. Sed estante en danĝera situacio, 
li nenion diris pri ĝi, kaj devigis Golumon montri al li la 
elirvojon kompensaĵe anstataŭ donace. Tiun priskribon Bilbo 
registris en siaj memuaroj, kaj ŝajnas, ke li neniam mem 
ŝanĝis ĝin, eĉ ne post la Konsiliĝo ĉe Elrondo. Evidente ĝi 
plu aperis en la origina Ruĝa Libro, kiel ankaŭ en pluraj el la 



kopioj kaj eltiraĵoj. Sed multaj kopioj enhavas la veran 
priskribon (kiel alternativon), sendube derivitan de notoj far 
Frodo aŭ Samsaĝo, kiuj ambaŭ eksciis la veron, kvankam 
ŝajne ili malemis forstreki ion ajn efektive skribitan de la 
maljuna hobito mem. 

Gandalfo, aliflanke, malkredis la unuan rakonton de Bilbo, 
tuj kiam li aŭdis ĝin, kaj li daŭre scivolemis pri la ringo. Fine 
li havigis de Bilbo la veran rakonton post multa demandado, 
kiu provizore malvarmigis ilian amikecon; sed ŝajnis, ke la 
sorĉisto taksis grava la veron. Kvankam tion li ne diris al 
Bilbo, li ankaŭ taksis grava kaj perturba la konstaton, ke la 
bona hobito ne diris ekde la komenco la veron: tute 
kontraŭe al ties kutimo. La koncepto pri “donaco” ne estis 
nura hobiteca elpensaĵo, malgraŭ ĉio. Tion sugestis al Bilbo, 
laŭ lia konfeso, la subaŭskultita parolado de Golumo; ĉar 
Golumo fakte nomis la ringon sia “naskiĝfesta donaco”, 
plurfoje. Ankaŭ tion Gandalfo trovis stranga kaj suspektinda; 
sed la veron pri tiu ĉi punkto li ne eltrovis ĝis post multaj 
jaroj, kiel vidiĝos en tiu ĉi libro. 

Pri la postaj aventuroj de Bilbo ne necesas multon diri ĉi tie. 
Per helpo de la ringo li eskapis de la ork-gardistoj antaŭ la 
pordo kaj reatingis siajn kunulojn. Li uzis la ringon multfoje 
dum sia serĉvojaĝo, ĉefe por helpi al siaj amikoj; sed li kaŝis 
ĝin de ili laŭeble longe. Post sia reveno hejmen li neniam 
denove parolis pri ĝi al iu ajn, krom Gandalfo kaj Frodo; kaj 
neniu alia en la Provinco sciis pri ĝia ekzisto, aŭ tion li 
supozis. Nur al Frodo li montris la priskribon de la vojaĝo, 
kiun li estis verkanta. 

Sian glavon Piko Bilbo pendigis super sia kameno, kaj sian 
mirindan maŝkirason, donacon de la gnomoj el la Drak- 
amasigo, li pruntedonis al muzeo, fakte al la Madom-domo 
en Mult-Fosejo. Sed li konservis en tirkesto ĉe Bag-Endo la 



malnovan mantelon kaj kapuĉon, kiujn li vestis vojaĝante; 
kaj la ringo, ligita per delikata ĉeno, restis en lia poŝo. 

Li revenis al sia hejmo ĉe Bag-Endo la 22an de junio en sia 
kvindek dua jaro (P. D. 1342), kaj nenio tre rimarkinda okazis 
en la Provinco ĝis s-ro Baginzo komencis preparojn por la 
festado de sia centdekunua naskiĝdatreveno. Je tiu punkto 
komenciĝas tiu ĉi Historio. 

Noto pri la Provincaj analoj[3] 

Je la fino de la Tria Epoko la rolo, kiun ludis la hobitoj en la 
grandaj eventoj, kiuj rezultigis, ke la Provinco estis 
inkluzivita en la Reunuiĝintan Reĝlandon, vekis ĉe ili pli 
vastan interesiĝon pri la propra historio, kaj multaj el iliaj 
tradicioj, ĝis tiam ankoraŭ ĉefe buŝaj, estis kolektitaj kaj 
surpaperigitaj. La pli eminentaj familioj okupiĝis ankaŭ pri 
okazaĵoj en aliaj partoj de la Reĝlando, kaj multaj el iliaj 
membroj studis ties antikvajn historiojn kaj legendojn. Ĉe la 
fino de la unua jarcento de la Kvara Epoko jam troviĝis en la 
Provinco pluraj bibliotekoj, kiuj enhavis multajn historiajn 
librojn kaj analojn. 

La plej grandaj el tiuj kolektoj estis verŝajne ĉe Subturejo, ĉe 
Grandaj Smialoj, kaj ĉe Brandohalo. Tiu ĉi raporto pri la fino 
de la Tria Epoko estas ĉerpita precipe el la Ruĝa Libro de 
Okcidentejo. Tiun gravegan fonton pri la historio de la Milito 
de I' Ringo oni tiel nomis, ĉar ĝi estis longe gardata ĉe 
Subturejo, la hejmo de la Belinfanoj, Gardistoj de 
Okcidentejo[4]. Origine ĝi estis la privata taglibro de Bilbo, 
kiu kunportis ĝin al Rivendelo. Frodo reportis ĝin al la 
Provinco, kune kun multaj apartaj folioj kaj notoj, kaj en 
1420-1 P.D. li preskaŭ plenigis ĝiajn paĝojn persia raporto 
pri la Milito. Sed aldonitaj al ĝi, kaj konservitaj kune kun ĝi, 
verŝajne en unu ruĝa ujo, estis tiuj tri grandaj volumoj, 
binditaj en ruĝa ledo, kiujn Bilbo donis al li kiel adiaŭan 


donacon. Al tiuj kvar volumoj oni en Okcidentejo aldonis 
kvinan volumon kun komentarioj, genealogioj, kaj diversaj 
aliaj aferoj pri la hobitaj membroj de la Kunularo. 

La origina Ruĝa Libro ne estas konservita, sed oni faris 
multajn kopiojn, precipe de la unua volumo, por uzo de la 
posteuloj de la infanoj de Mastro Samsaĝo. La plej grava 
kopio tamen havas alian historion. Gi estis tenata en 
Grandaj Smialoj, sed ĝi estis skribita en Gondoro, verŝajne 
laŭ peto de la pranepo de Peregrino, kaj kompletigita en 
1592 P.D. (172 de la Kvara Epoko). Gia sudana skribisto 
aldonis la jenan noton: Findegilo, Reĝa Skribisto, finis tiun ĉi 
verkon en IV 172. Gi estas ĉiudetale ekzakta kopio de la 
Superula libro de Minaso Tirit. Tiu libro estis kopio, farita laŭ 
peto de Reĝo Elesaro, de la Ruĝa libro de la Perianoj, kaj 
estis portita al li de Superulo Peregrino, kiam tiu 
emeritiĝinte transloĝiĝis al Gondoro en IV 64. 

Sekve la Superula Libro estis la unua kopio farita de la Ruĝa 
Libro, kaj ĝi enhavis multon, kiu estis poste ellasita aŭ 
perdita. En Minaso Tirit ĝi ricevis abundon da notoj kaj 
korektoj, precipe pri nomoj, vortoj, kaj citaĵoj el la elfaj 
lingvoj; kaj oni aldonis al ĝi mallongigitan version de tiuj 
partoj de la Rakonto pri Aragorno kaj Arvena, kiuj troviĝas 
ekster la raporto pri la Milito. Laŭdire la plena rakonto estis 
verkita de Barahiro, nepo de reganto Faramiro, kelkan 
tempon post la forpaso de la Reĝo. Sed la ĉefa graveco de la 
Findegila kopio estas, ke ĝi sola enhavas la tuton de la 
'Tradukoj el la elfa” fare de Bilbo. Tiuj tri volumoj estis 
rigardataj kiel verko de grandaj lerto kaj instruiteco, en kiu, 
inter 1403 kaj 1418, li uzis ĉiujn fontojn haveblajn al li en 
Rivendelo, kaj vivantajn kaj skribitajn. Sed ĉar ili estis 
malmulte uzataj de Frodo, koncernante preskaŭ senescepte 
la Antikvajn Tagojn, ni pri ili ne parolos plu ĉi tie. 



Pro tio, ke Gajadoko kaj Peregrino fariĝis ĉefoj de siaj 
grandaj familioj, kaj samtempe flegis siajn kontaktojn kun 
Rohano kaj Gondoro, la bibliotekoj ĉe Bokelboro kaj Tjukboro 
entenis multon, kiu ne aperas en la Ruĝa Libro. En 
Brandohalo troviĝis multaj verkoj, kiuj traktis pri Eriadoro kaj 
la historio de Rohano. Kelkaj el tiuj estis verkitaj aŭ 
komencitaj de Gajadoko mem, kvankam en la Provinco oni 
memoris lin precipe pro lia Herbokonoj de la Provinco kaj pro 
lia Jarkalkulo, en kiu li diskutas la rilaton de la Provinca kaj 
Bria kalendaroj al tiuj de Rivendelo, Gondoro, kaj Rohano. 
Krome li verkis mallongan traktaĵon Malnovaj Vortoj kaj 
Nomoj en la Provinco, ĉar li aparte interesiĝis pri la 
parenceco kun la lingvo de la rohananoj de tiaj 
“provincvortoj” kiel madomo kaj malnovaj elementoj de 
loknomoj. 

En Grandaj Smialoj la libroj estis malpli interesaj al 
provincanoj, kvankam tre gravaj por pli ĝenerala historio. 
Neniu el ili estis verkita de Peregrino, sed li kaj liaj posteuloj 
kolektis multajn manuskriptojn faritajn de gondoraj 
skribistoj: precipe kopiojn aŭ resumojn de historioj aŭ 
legendoj kun rilato al Elendilo kaj liaj heredintoj. Sole ĉi tie 
en la Provinco estis troveblaj ampleksaj materialoj por la 
historio de Numenoro kaj la supreniĝo de Saŭrono. Verŝajne 
en Grandaj Smialoj estis kompilita la Rakonto deJaroj[5], 
helpe de materialo kolektita de Gajadoko. Kvankam la 
donitaj datoj ofte estas konjektoj, precipe por la Dua Epoko, 
ili meritas atenton. Estas verŝajne, ke Gajadoko akiris helpon 
kaj informojn en Rivendelo, kiun li vizitis pli ol unufoje. Tie, 
kvankam Elrondo estis foririnta, restis longe liaj filoj, kune 
kun kelkaj el la altelfa popolo. Oni diras, ke Celeborno iris 
por ekloĝi tie post la foriro de Galadriela, sed ne registriĝis 
informo pri la tago, kiam li fine sin turnis al la Grizaj 
Havenoj, kaj kun li foriris la lasta vivanta memoro de la 
Antikvaj Tagoj de Mez-Tero. 


LA UNUA LIBRO 




1. Malnova Arbaro 

2. Bokelboro 



3. Brando-Halo 


4. Bokelbora Pramo 

5. Brandovina Ponto 



1 


Longe atendita festo 

Kiam s-ro Bilbo Baginzo el Bag-Endo anoncis, ke li baldaŭ 
festos sian dekunu-unuan naskiĝdaton perfesto aparte 
impona, okazis multe da babilado kaj ekscitiĝo en 
Hobiturbo. 

Bilbo estis tre riĉa kaj tre stranga, kaj estis la mirindaĵo de la 
Provinco dum sesdek jaroj, depost lia rimarkinda malapero 
kaj neatendita reveno. La riĉaĵoj reportitaj de li el la 
vojaĝado jam fariĝis loka legendo, kaj oni ĝenerale opiniis, 
kion ajn diru la maljunuloj, ke la Monteto de Bag-Endo 
plenplenis je tuneloj farĉitaj de trezoraĵo. Kaj se tio ne sufiĉis 
porfamigi lin, oni povis miri ankaŭ pri lia longedaŭra 
vigleco. La tempo pasis, sed ŝajne ĝi malmulte modifis s-ron 
Baginzo. Naŭdekjara li pli-malpli samis kiel kvindekjara. 
Naŭdek-naŭjaran oni komencis nomi lin bone konservita, sed 
neŝanĝita estintus pli trafa. Troviĝis iuj, kiuj skuis sian kapon 
kaj opiniis, ke tio estas troabundo; ŝajnis maljuste, ke iu 
posedu (verŝajne) eternan junecon samtempe kun Gaŭdire) 
neelĉerpebla riĉaĵo. 

— Tio estas pagota, — oni diris. — Estas nenature, kaj sekvos 
ĝenegoj pro tio! 

Sed ĝis nun la ĝenegoj ne alvenis, kaj pro tio, ke s-ro 
Baginzo estis malavara pri sia mono, la plimultaj personoj 
volonte pardonis al li liajn strangaĵojn kaj lian feliĉan sorton. 
Li ankoraŭ vizitadis siajn parencojn (escepte, kompreneble, 
Retikul-Baginzojn), kaj li havis multajn dediĉitajn 
admirantojn inter hobitoj en malriĉaj kaj negravaj familioj. 
Sed li malhavis intimajn amikojn, ĝis kelkaj el liaj pli junaj 
kuzoj komencis adoltiĝi. 



La plej aĝa el tiuj, kaj la plej ŝatata de Bilbo, estis juna Frodo 
Baginzo. Kiam Bilbo iĝis naŭdek-naŭjara, li adoptis Frodon 
kiel sian heredonton kaj loĝigis lin en Bag-Endo; kaj la 
esperoj de Retikul-Baginzoj definitive fiaskis. Bilbo kaj Frodo 
hazarde havis la saman naskiĝdaton, la 22an de septembro. 
“Vi prefere venu loĝi ĉi tie, Frodo, junulo, — diris iun tagon 
Bilbo, — kaj tiam ni povos komforte festi kune nian 
naskiĝdaton”. Tiutempe Frodo estis ankoraŭ en sia intero, 
kiel la hobitoj nomas la senrespondecajn dudekajn jarojn 
inter la infanaĝo kaj la adoltiĝo je tridek tri. 

Pasis dek du pluaj jaroj. Ĉiujare la Baginzoj okazigis en Bag- 
Endo tre viglan kunigitan naskiĝfeston; sed nun estis 
komprenite, ke io vere elstara estas planata por tiu aŭtuno. 
Bilbo estiĝos dekunu-unua, 111, cifero iom interesa, kaj tre 
respektinda aĝo de hobito (ĉar Maljuna Tjuko mem atingis 
nur 130); kaj Frodo estiĝos tridek tri, 33, grava cifero: la 
dato de lia “adoltiĝo”. 

Langoj komencis klaki en Hobiturbo kaj Apudakvo; kaj 
onidiroj pri la okazontaĵo disvastiĝis tra la tuta Provinco. La 
historio kaj karaktero de s-ro Bilbo Baginzo fariĝis denove la 
ĉefa konversacia temo; kaj la gemaljunuloj subite trovis, ke 
iliaj rememoroj estas tre bonvenaj. 

Neniun oni pli atente aŭskultis ol la maljunan Ham Vato, 
konatan ĝenerale kiel la Avulo. Li paroladis ĉe L' Arbusto 
Hedera, taverneto sur la Apudakva vojo; kaj li parolis iom 
aŭtoritate, ĉar li prizorgis la ĝardenon ĉe Bag-Endo dum 
kvardek jaroj, helpis maljunan Holmanon en tiu sama 
posteno pli frue. Nun, kiam li mem estiĝis maljuna kaj iom 
rigidartika, la laboron plejparte plenumis lia plej juna filo 
Sam Vato. La patro kaj filo ambaŭ tre amike interrilatis kun 
Bilbo kaj Frodo. Ili loĝis sur la Monteto mem, en Numero 3 de 
Bagŝuta Vico, malsupre de Bag-Endo. 



— Tre agrabla rafinita ĝentilhobito estas s-ro Bilbo, kiel mi 
ĉiam diris, — la Avulo deklaris. Tute vere, ĉar Bilbo ĉiam tre 
ĝentilumis al li, nomante lin Majstro Hamfasto, kaj konstante 
konsultante lin pri la kreskigo de legomoj — kiam temis pri 
“radikoj”, precipe terpomoj, la Avulo estis rekonata de ĉiuj 
en la najbaraĵo (inkluzive de li mem) kiel la ĉefa aŭtoritato. 

— Sed kio pri tiu Frodo, kiu loĝas ĉe li? — demandis Maljuna 
Nokso de Apudakvo. — Baginzo estas lia nomo, sed li estas 
pli ol duone Brandoboko, oni diras. Mi ne komprenas, kial iu 
ajn Baginzo de Hobiturbo serĉis edzinon tie malproksime en 
Boklando, kie la uloj estas tiel nenormalaj. 

— Kaj ne mirinde, ke ili nenormalas, — enŝovis Paĉjo 
Dupiedo (najbaro de 1' Avulo), — dum ili vivas 
malĝustaborde de I' Rivero Brandovino, precize kontraŭ la 
Malnova Arbarego. Tio estas loko malhela kaj malbona, se 
duono de la rakontoj veras. 

— Vi pravas, Paĉjo, — diris la Avulo. — Brandobokoj fakte ne 
loĝas en la Malnova Arbarego; sed ili estas nenormala 
popolo, ŝajnas. Ili klaŭnadas per boatoj surtiu granda rivero 

— kaj tio ne estas natura. Ne tre mirinde, ke devenis el tio 
ĝenoj, laŭ mi. Ĉu tiel aŭ ne, s-ro Frodo estas tiel agrabla juna 
hobito, kiel oni volus renkonti. Tre simila al s-ro Bilbo, kaj ne 
nur laŭaspekte. Finfine, lia patro Baginzis. Deca, respektinda 
hobito estis s-ro Drogo Baginzo; ne multe klaĉindis, ĝis li 
dronis. 

— Dronis? — diris pluraj voĉoj. Ili jam pli frue aŭdis tiun kaj 
aliajn pli malhelajn onidirojn, kompreneble; sed hobitoj 
amegas familiajn historiojn, kaj ili pretisĝin aŭdi denove. 

— Nu, tiel oni diras, — diris la Avulo. — Vidu: s-ro Drogo 
edzinigis kompatindan f-inon Primola Brandoboko. Ŝi estis 
kuzino de nia s-ro Bilbo flanke de 1' patrino (ŝia patrino estis 



la plej juna el la filinoj de Maljuna Tjuko); kaj s-ro Drogo estis 
lia duagrada kuzo. Do s-ro Frodo estas lia nevo unuagrada 
kaj duagrada, je unu forŝtupo ambaŭflanke, kiel oni diras, se 
vi komprenas min. Kaj s-ro Drogo loĝis en Brando-Halo ĉe sia 
bopatro, maljuna Mastro Gorbadoko, kion li ofte faris post sia 
geedziĝo (ĉar li frandis manĝaĵojn, kaj maljuna Gorbadoko 
servigis al si en grandaj kvantoj); kaj li iris boate sur la 
Brandovina Rivero; kaj li kaj la edzino dronis, kaj 
kompatinda s-ro Frodo estis nur infano, finfine. 

— Mi aŭdis, ke ili suriris la akvon en la lunlumo post 
vespermanĝo, — diris Maljuna Nokso, — kaj la pezo de 
Drogo subakvigis la boaton. 

— Kaj aŭdis mi, ke ŝi puŝis lin, kaj li trenis ŝin post si, — diris 
Sablomano, la muelisto de Hobiturbo. 

— Vi ne devus ripeti ĉion aŭdatan, Sablomano, — diris la 
Avulo, kiu ne tre ŝatis la mueliston. — Ne konvenas paroli pri 
puŝo kaj treno. Boatoj jam sufiĉe danĝeras al tiuj, kiuj sidas 
senmove, sen plia serĉado por la kaŭzo de akcidento. 
Ĉiuokaze: jen tiu s-ro Frodo restis orfigita kaj senrimeda, kiel 
oni povas diri, intertiuj nenormalaj boklandanoj, edukata 
sensisteme en Brando-Halo. Vera kuniklejo, laŭ la raportoj. 
Maljuna Mastro Gorbadoko neniam havis malpli ol ducenton 
da parencoj en la loko. S-ro Bilbo neniam agis pli bonkore, ol 
kiam li revenigis la knabon porvivi interdecaj personoj. 

— Sed laŭ mia opinio tio estis malagrabla bato al tiuj 
Retikul-Baginzoj. Ili supozis, ke ili ricevos Bag-Endon, 
tiutempe, kiam li foriris kaj oni supozis lin morta. Kaj poste li 
revenas kaj ordonas, ke ili foriru; kaj li daŭre vivas, vivadas, 
kaj neniam aspektas pli aĝa je unu tago, benon al li! Kaj 
subite li aperigas heredonton, kaj aranĝas korekte pri la 
dokumentoj. La Retikul-Baginzoj jam neniam vidos la 
internon de Bag-Endo, aŭ tion ni esperu. 



— Konsiderinda monsumo estas tie forfaldita, mi aŭdis, 

— diris fremdulo, vizitanto priafera el Mult-Fosejo en la 
Okcidenta Kvarono. — La tuta supro de via monteto estas 
plena je tuneloj ŝtopitaj de kestoj da oro kaj arĝento, kaj 
juveloj, laŭ la famo. 

— Do vi aŭdis pli, ol mi povas atesti, — respondis la Avulo. 

— Pri juveloj mi scias nenion. S-ro Bilbo malavaras pri sia 
mono, kaj ŝajne ĝi neniel mankas; sed mi scias nenion pri 
tunelfosado. Mi vidis s-ron Bilbo kiam li revenis, pli-malpli 
antaŭ sesdek jaroj, kiam mi estis knabo. Ne longe mi estis 
metilernanto de maljuna Holmano (li estis kuzo de mia 
paĉjo), sed li venigis min al Bag-Endo por kunlabori 
malhelpante, ke oni tretadu kaj vagadu en la tuta ĝardeno 
dum okazis la vendo. Kaj meze de ĉio ĉi s-ro Bilbo venas 
supren laŭ la Monteto kun poneo kaj kelkaj sakegoj kaj duo 
da kestoj. Mi ne dubas, ke iii plejparte estis plenaj je trezoro 
akirita en fremdaj lokoj, kie troviĝas montoj da oro, oni diras; 
sed ne estis sufiĉe por plenigi tunelojn. Sed mia filo Sam 
certe scias pli pri tio. Li konstante eniras-eliras Bag-Endon. 
Fervorega pri rakontoj el la malnova tempo li estas, kaj li 
aŭskultas ĉiujn historiojn de s-ro Bilbo. S~ro Bilbo instruis al 
li la skribarton — sen misa intenco, vidu, kaj mi esperas, ke 
ne sekvos el tio misaĵoj. 

“Elfoj kaj Drakoj! — mi diras al li. — Pli konvenas al vi kaj mi 
brasikoj kaj terpomoj. Ne enmiksiĝu en la aferojn de niaj 
superuloj, aŭ vi troviĝos en kaĉo tro varmega”, — mi diras al 
li. Kaj tion mi povus diri ankaŭ al aliaj, — li aldonis, 
ekrigardante al la fremdulo kaj la muelisto. 

Sed la Avulo ne konvinkis sian aŭdantaron. La legendo pri la 
riĉaĵoj de Bilbo estis jam tro firme fiksita en la mensoj de la 
pli juna hobitgeneracio. 



— Ha, li verŝajne aldonadis al tio, kion li unue revenigis, 

— argumentis la muelisto, voĉigante komunan opinion. — Li 
ofte forestas de la hejmo. Kaj vidu la fremdulojn, kiuj vizitas 
lin: gnomoj, kiuj venas nokte, kaj tiu maljuna vagabonda 
prestidigitisto Gandalfo, kaj ĉiuj. Diru laŭplaĉe, Avulo, sed 
Bag-Endo estas loko nenormala, kaj ĝiaj uloj estas pli 
nenormalaj. 

— Kaj diru vi laŭplaĉe, pri kio vi ne scias pli, ol vi scias pri 
boatoj, s-ro Sablomano, — ripostis la Avulo, eĉ pli ol kutime 
malŝatante la mueliston. — Se tio signifas esti nenormala, 
utilus iom pli da nenormaleco en tiu ĉi regiono. Troviĝas 
kelkaj ne malproksime, kiuj ne proponus glason da biero al 
amiko, se ili vivus en truo havanta orajn murojn. Sed oni 
agas malavare ĉe Bag-Endo. Nia Sam diras, ke ĉiuj estos 
invititaj al la festo, kaj estos donacoj, vidu, donacoj porĉiuj 

— en tiu ĉi monato nuna. 

Tiu monato nuna estis septembro, kaj nesupereble 
belvetera. Unu-du tagojn poste onidiro (probable lanĉita de 
la scioplena Sam) estis disvastigita, ke estos artfajraĵoj 

— artfajraĵoj, kiaj ne estis viditaj en la Provinco jam dum 
preskaŭ jarcento, depost la morto de I' Maljuna Tjuko. 

Pasis la tempo kaj La Tago pliproksimiĝis. Kuriozaspekta 
furgono ŝarĝita je kuriozaspektaj pakaĵoj ruliĝis en 
Hobiturbon iun vesperon kaj pene rampis la Monteton ĝis 
Bag-Endo. La surprizitaj hobitoj trarigardadis lamplumitajn 
pordojn porĝin primiri. Gin veturigis fremduloj, kantante 
strangajn kantojn: gnomoj kun longaj barboj kaj ampleksaj 
kapuĉoj. Kelkaj el ili restis ĉe Bag-Endo. Fine de la dua 
septembra semajno alvenis tra Apudakvo el la direkto de 
Ponto Brandovino en plena taglumo furgono. Maljunulo sola 
ĝin veturigis. Li vestis altan pintforman bluan ĉapelon, 
longan grizan mantelon, kaj arĝentan skarpon. Li havis 
longan blankan barbon kaj brovojn vilajn, kiuj elstaris preter 



la randaĵo de lia ĉapelo. Etaj hobitidoj postkuris tiun 
furgonon tra la tuta Hobiturbo kaj ĝis la supro de la monteto. 
Ĝi enhavis kargon da artfajraĵoj, kiel ili trafe konjektis. Ĉe I' 
antaŭpordo de Bilbo la maljunulo komencis malŝarĝi: 
troviĝis grandaj faskoj da artfajraĵoj ĉiuspecaj kaj ĉiuformaj, 
unuope etikeditaj per granda ruĝa “1 kaj la elf-runo 

Tio estis la marko de Gandalfo, la sorĉisto, kies konateco en 
la Provinco ŝuldiĝis ĉefe al lia lerteco pri fajroj, fumoj kaj 
lumoj. Lia reala okupiĝo estis multe pli malfacila kaj 
danĝera, sed la provincanoj nenion sciis pri tio. Por ili li estis 
nur unu el la “allogaĵoj'' ĉe la Festo. Pro tio la ekscitiĝo de la 
hobitidoj. “G por Grandioza!" — ili kriis, kaj la maljunulo 
ridetis. Ili konis lin laŭaspekte, kvankam li nur de tempo al 
tempo vidiĝis en Hobiturbo kaj neniam restis longe; sed nek 
ili nek iu alia krom la plej aĝaj maljunuloj iam vidis unu el 
liaj elmontroj de artfajraĵoj — tiuj jam apartenis al legenda 
pasinteco. 

Kiam la maljunulo, helpate de Bilbo kaj kelkaj gnomoj, finis 
malŝargi, Bilbo disdonis kelkajn pencojn; sed eĉ unu kolor- 
aŭ krakfajraĵo ne rezultiĝis, je la seniluziiĝo de la 
alrigardantoj. 

— Kuru for jam! — diris Gandalfo. — Vi ricevos kontentige je 
la ĝusta tempo. — Poste li malaperis internen kun Bilbo, kaj 
la pordo estis fermita. La hobitidoj vane rigardadis la pordon 
dum kelka tempo, kaj poste foriris, sentante, ke neniam 
venos la tago de la festo. 

Interne de Bag-Endo, Bilbo kaj Gandalfo sidis antaŭ 
malfermita fenestro de ĉambreto frontanta okcidenten al la 
ĝardeno. La malfrua posttagmezo helis kaj trankvilis. La 
floroj ardis ruĝe kaj ore: antirinoj kaj heliantoj, kaj tropeoloj 
dissterniĝintaj ĉien sur la torfaj muroj kaj engvatantaj ĉe la 
rondaj fenestroj. 



— Kiel bunta aspektas via ĝardeno! — diris Gandalfo. 


— Jes, — diris Bilbo. — Mi vere amas ĝin, kaj la tutan karan 
Provincjon; sed al mi ŝajnas, ke ferio necesas al mi. 

— Vi intencas realigi vian planon, do? 

— Efektive. Mi definitive decidiĝis antaŭ pluraj monatoj, kaj 
tion mi ne ŝanĝis. 

— Tre bone. Senutilas diri pluon. Fidelu al via plano — al via 
tuta plano, nepre — kaj mi esperas, ke tio pruviĝos la plej 
bona por vi kaj por ni ĉiuj. 

— Espereble. Ĉiuokaze mi intencas plezuri ĵaŭdon, kaj 
okazigi mian etan amuzaĵon. 

— Kiu ridos, mi scivolas? — diris Gandalfo, skuante sian 
kapon. 

— Ni vidos, — diris Bilbo. 

La postan tagon pliaj furgonoj alruliĝis supren laŭ la 
Monteto, kaj ankoraŭ pliaj furgonoj. Eble aŭdiĝis iom da 
grumblado pri “loka komercado”, sed en tiu sama semajno 
komencis elverŝiĝi el Bag-Endo mendoj porĉiaj proviantoj, 
produktaĵoj aŭ luksaĵoj, havigeblaj en Hobiturbo aŭ 
Apudakvo aŭ ie ajn en la najbaraĵo. La hobitoj entuziasmiĝis; 
kaj ili komencis forstreki la tagojn sur kalendaroj; kaj ili 
senpacience atendis la poŝtalvenon, esperante ricevi 
invitojn. 

Postnelonge la invitoj komencis disverŝiĝi, kaj la hobiturba 
poŝtoficejo estis plenŝtopita, kaj la apudakva poŝtoficejo 
estis inundita, kaj oni alvokis volontulajn poŝthelpantojn. 
Konstanta sinsekvo da ili supreniris laŭ la Monteto, portante 
centojn da ĝentilaj variacioj de Dankon, mi certe venos. 



Aperis avizo sur la enirejo de Bag-Endo: ENIRO 
MALPERMESATA KROM FESTRILATE. Eĉ al tiuj, kiuj havis aŭ 
pretekstis havi festrilaton, estis malofte permesate eniri. 
Bilbo estis okupata skribante invitojn, registrante 
respondojn, volvante donacojn, kaj prizorgante kelkajn 
proprajn privatajn preparojn. Ekde la alveno de Gandalfo li 
restis kaŝita kaj nevidebla. 

lun matenon la hobitoj vekiĝis kaj trovis, ke la granda 
kampo, sude de I' antaŭpordo de Bilbo, estas plenkovrita de 
ŝnuroj kaj stangoj portendoj kaj pavilonoj. Speciala enirejo 
estis fosita en la taluso, kondukanta al la vojo, kaj tie estis 
konstruitaj larĝaj ŝtupoj kaj granda blanka pordo. La tri 
hobitfamilioj en Bagŝuta Vico, apud la kampo, estis ege 
interesitaj kaj ĝenerale enviataj. Maljuna Majstro Vato ĉesis 
eĉ ŝajnigi laboradon en sia ĝardeno. 

La tendoj komencis muntiĝi. Troviĝis aparte granda 
pavilono, tiel enorma, ke la arbo kreskanta sur la kampo 
estis tute interne de ĝi, kaj staris fiere proksime al unu 
ekstremo, malantaŭ la ĉefa tablo. Lanternoj estis pendigitaj 
surĉiuj ĝiaj branĉoj. Eĉ pli promesoplene (laŭ hobita 
vidpunkto), grandega subĉiela kuirejo estis konstruita en la 
norda angulo de la kampo. Taĉmento de kuiristoj, el ĉiu 
taverno kaj manĝejo en plurmejla ĉirkaŭaĵo, alvenis por 
suplementi la gnomojn kaj aliajn strangulojn loĝigitajn en 
Bag-Endo. Ekscitiĝo atingis zeniton. 

Tiam nubiĝis la vetero. Tio okazis merkredon, la 
antaŭvesperon de la Festo. Maltrankvilo estis premega. 
Poste efektive tagiĝis ĵaŭdo, la 22a de septembro.. La suno 
leviĝis, malaperis la nuboj, flagoj estis hisitaj, kaj komenciĝi 
la amuzoj. 

Bilbo Baginzo nomis tion festo, sed ĝi estis fakte unuigita 
vario da distraĵoj. Preskaŭ ĉiuj proksime loĝantoj estis 



invititaj. Tre malmultaj estis hazarde preteratentitaj, sed pro 
tio, ke ili ĉiuokaze alvenis, tio ne gravis. Multaj personoj el 
aliaj regionoj de la Provinco ankaŭ estis invititaj; kaj troviĝis 
eĉ kelkaj el trans la landlimo. Bilbo renkontis persone la 
gastojn (kaj kromulojn) ĉe la nova blanka pordo. Li faris 
donacojn al ĉiuj kaj la ceteraj — tiu lasta aludas tiujn, kiuj 
eliris laŭ malantaŭa vojo kaj denove eniris tra la pordo. 
Hobitoj faras donacojn al aliaj personoj okaze de I' propra 
naskiĝfesto. Ne tre multekostajn, kutime, kaj ne tiel 
superabunde, kiel en la aktuala okazo; sed tio estis sistemo 
ne tre malbona. Efektive, en Hobiturbo kaj Apudakvo ĉiu 
tago en la jaro estis ies naskiĝfesto, tiel ke ĉiu hobito en tiu 
regiono havis probablecon ricevi donacon almenaŭ unufoje 
en ĉiu semajno. Sed ili neniam tediĝis pri tio. 

Je tiu ĉi okazo la donacoj estis neordinare bonkvalitaj. La 
hobitidoj estis tiel ekscititaj, ke ili preskaŭ forgesis pri 
manĝado. Troviĝis ludiloj tiaj, kiajn ili neniam antaŭe vidis, 
ĉiuj belaj, kaj iuj evidente magiaj. Multaj el ili ja estis 
menditaj jam antaŭ unu jaro, kaj venis de la Soleca Monto 
kaj el Valejo, kaj estis malfalse gnom-faritaj. 

Kiam ĉiuj gastoj estis bonvenigitaj kaj troviĝis finfine interne 
de la pordo, okazis kantoj, dancoj, muziko, ludoj, kaj, 
kompreneble, manĝaĵoj kaj trinkaĵoj. Tri oficialaj manĝoj 
estis: tagmanĝo, temanĝo, kaj vespermanĝo (aŭ lastmanĝo). 
Sed tagmanĝon kaj temanĝon signis ĉefe la fakto, ke 
tiuokaze ĉiuj gastoj estis kunsidantaj kaj kunmanĝantaj. 
Aliokaze temis nur, ke multaj personoj manĝas kaj trinkas 
— daŭre de I' dek-unua ĝis la sesa kaj duono, kiam 
komenciĝis la artfajraĵoj. 

Pri la artfajraĵoj respondecis Gandalfo: li ne nur alportis ilin, 
sed li planis kaj fabrikis ilin; kaj la specialaĵoj, koheraj bildoj, 
kaj flugigoj de raketoj estis funkciigitaj de li. Sed okazis 
ankaŭ malavara disdonado de petardoj, krakiloj, dissaltaĵoj. 



flagriloj, torĉoj, gnomaj kandeloj, elfaj fontoj, goblenaj bojiloj 
kaj tondraĵoj. Ĉiuj estis superbaj. La arto de Gandalfo 
pliboniĝis kun la tempopaso. 

Vidiĝis raketoj similaj al aro da scintilaj birdoj kantantaj per 
dolĉaj voĉoj. Vidiĝis verdaj arboj kun trunkoj el malhela 
fumo: iliaj folioj malfermiĝis kiel tuta printempo momente 
malfaldiĝanta, kaj iliaj brilantaj branĉoj faligis ardajn florojn 
sur la mirigitajn hobitojn, kaj malaperis kun dolĉa parfumo 
ĝuste antaŭ ol tuŝi ties suprenturnitajn vizaĝojn. Vidiĝis 
fontoj da papilioj, kiuj flugis ekglimante en la arbojn; vidiĝis 
pilastroj da koloraj fajroj, kiuj leviĝis kaj iĝis agloj, aŭ 
velŝipoj, aŭ falango da flugantaj cignoj; vidiĝis ruĝa 
tondroŝtormo kaj ŝpruco da flava pluvo; vidiĝis arbarego da 
arĝentaj lancoj, kiuj saltis subite en la aeron kun kriego 
kvazaŭ de batalanta armeo, kaj malsupreniĝis denove en la 
riveron kun siblo kiel de cent varmegaj serpentoj; Kaj vidiĝis 
ankaŭ unu lasta surprizo, honore al Bilbo, kaj ĝi tre timigis la 
hobitojn, kiel Gandalfo intencis. Estingiĝis la lumoj. Granda 
fumnubo leviĝis. Gi formis sin al monto de malproksime 
vidata, kaj komencis ardi ĉe la verto. Gi sputis verdajn kaj 
skarlatajn flamojn. Elflugis ruĝ-ora drako — ne laŭvive 
granda, sed terure vivsimila; el ties makzeloj venis fajro, ties 
okuloj rigardis kolere malsupren; aŭdiĝis blekego, kaj ĝi 
trifoje rapidpasis super la kapoj de la amaso. Ĉiuj ekkaŭris, 
kaj multaj falis vizaĝaltere. La drako preterpasis kiel 
rapidvagonaro, transkapiĝis, kaj krevis super Apudakvo kun 
surdiga eksplodo. 

— Jen la signalo por vespermanĝo! — diris Bilbo. La doloro 
kaj timo tuj malaperis, kaj la kuŝantaj hobitoj salte leviĝis. 
Troviĝis admirinda vespermanĝo porĉiuj; porĉiuj, nome, 
krom la invititoj al la speciala familia festmanĝo. Tio okazis 
en la granda arbohava pavilono. La invitoj limiĝis al dek du 
dekduoj (nombro, kiun la hobitoj nomis ankaŭ unu Groco, 
kvankam oni juĝis nekonvene uzi tiun vorton pri personoj); 



kaj la gastoj estis elektitaj el ĉiuj familioj parencaj al Bilbo 
kaj Frodo, kune kun kelkaj apartaj neparencaj amikoj (kiel 
ekzemple Gandalfo). Inkluziviĝis multaj junaj hobitoj, kaj 
ĉeestis laŭ permeso de 1' gepatroj; ĉar hobitoj traktis 
nerigore siajn infanojn rilate al malfrua enlitiĝo, precipe 
kiam ekzistis ebleco, ke ili manĝos senkoste. La edukado de 
hobitidoj postulis multe da nutraĵo. 

Ĉeestis multaj Baginzoj kaj Bofinoj, kaj ankaŭ multaj Tjukoj 
kaj Brandobokoj; ĉeestis diversaj Gruboj (parencoj de I' 
avino de Bilbo Baginzo), kaj diversaj Ĉuboj (ligitaj al lia avo 
Tjuko); kaj elektaĵo de Subfosoj, Bolĝeroj, Bresgirdeloj, 
Brokhusoj, Bonkorpoj, Kornblovoj kaj Fierfutoj. Kelkaj el tiuj 
estis nurtre malproksimaj parencoj de Bilbo, kaj iuj preskaŭ 
neniam antaŭe vizitis Hobiturbon, ĉar ili loĝis en 
malproksimegaj anguloj de I' Provinco. La Retikul-Baginzoj 
ne estis preteratentitaj. Odo kaj ties edzino Lobelia ĉeestis. 
Ili malŝatis Bilbon kaj abomenis Frodon, sed tiel imponega 
estis la invitilo, skribita perora inko, ke ili sentis neeble 
malakcepti. Krome, ilia kuzo, Bilbo, specialiĝis pri manĝaĵoj 
dum multaj jaroj kaj lia tabloprezentado ĝuis altan 
reputacion. 

Ĉiuj cent kvardek kvargastoj atendis agrablan festmanĝon, 
kvankam ili iom antaŭtimis la postmanĝan paroladon de sia 
gastiganto (eron neeviteblan). Li emis enŝovi pecojn da tio, 
kion ili nomis poezio; kaj foje, post unu-du glasoj, kutimis 
aludi tiujn absurdajn aventurojn de sia mistera vojaĝo. La 
gastoj ne desapontiĝis: ili ricevis tre agrablan festmanĝon, 
fakte atentokaptan distradon: riĉan, abundan, varian kaj 
longedaŭran. Aĉetado de nutraĵoj preskaŭ nuliĝis en la 
regiono dum la posta semajno; sed pro tio, ke la provizado 
de Bilbo reduktis la stokojn de I' plimultaj tenejoj, keloj kaj 
varejoj tra mejloj ĉirkaŭe, tio ne multe gravis. 



Post la manĝado (pli-malpli) okazis la Parolado. La plejparto 
de la ĉeestantoj, tamen jam havis humoron tolereman, je tiu 
ŝatinda stadio, kiun ili nomis “plenigo de 1' anguloj”. Ili 
trinketis siajn plej ŝatatajn trinkaĵojn, kaj mordetis siajn plej 
ŝatatajn frandaĵojn, kaj iliaj antaŭtimoj estis forgesitaj. Ili 
pretis aŭskulti ion ajn, kaj hurai post ĉiu interpunkcia signo. 

— Miaj karaj Personoj, — komencis Bilbo, stariĝante. 

“Aŭdu! Aŭdu! Aŭdu!” — ili kriis, kaj ĥore ripetadis tion, ŝajne 
malemaj agi laŭ la propra konsilo. Bilbo forlasis sian lokon 
kaj iris stari sur seĝo sub la iluminita arbo. La lumo de la 
lanternoj trafis lian ridetantan vizaĝon; la oraj butonoj brilis 
sur lia brodita veŝto. Ĉiuj povis vidi, ke li staras rekta, 
svingante unu manon kaj ne eligante la alian el la poŝo. 

— Miaj karaj Baginzoj kaj Bofinoj, — li rekomencis; — kaj 
miaj karaj Tjukoj kaj Brandobokoj, kaj Gruboj, kaj Ĉuboj, kaj 
Subfosoj, kaj Kornblovoj, kaj Bolĝeroj, Bresgirdeloj, 
Bonkorpoj, Brokhusoj kaj Fierfutoj. 

— FierPIEDOJ! — kriis maljuneta hobito en la fono de la 
pavilono. Lia nomo, kompreneble, estis Fierfuto, kaj meritite; 
sed liaj piedoj estis grandaj, pli ol ordinare vilaj, kaj ambaŭ 
kuŝis sur la tablo. 

— Fierfutoj, — ripetis Bilbo. — Ankaŭ miaj bonaj Retikul- 
Baginzoj, kiesfinfinan revenon al Bag-Endo mi bonvenigas. 
Hodiaŭ estas mia cent dek-unua naskiĝdatreveno: mi estas 
dekunu-unujara hodiaŭ! 

— Hura! Hura! Vivu! — ili kriis, kaj ili ĝoje pugnobatis la 
tablojn. Bilbo rolis bonege. Tian materialon ili ŝatis: 
mallongan kaj memevidentan. 

— Mi esperas, ke vi ĉiuj ĝuas la feston tiom, kiom mi. 
Surdigaj huraoj. Krioj dejes (kaj Ne). Bruoj detrumpetoj kaj 



kornoj, fajfiloj kaj flutoj, kaj aliaj muzikaj instrumentoj. 
Ĉeestis, kiel dirite, multaj hobitoj junaj. Centoj da muzikaj 
krakiloj estis distiritaj. Multaj el tiuj surhavis la markon 
VALEJO; kio malmulton signifis al la plimultaj hobitoj, sed 
ĉiuj konsentis, ke tiuj estas mirindaj krakiloj. Ili enhavis 
instrumentojn, malgrandajn, sed perfekte fabrikitajn kaj 
sorĉtone sonantajn. Efektive, en unu angulo kelkaj el la 
junaj Tjukoj kaj Brandobokoj, supozante, ke Onklo Bilbo jam 
finis (ĉar klare li diris ĉion necesan), nun starigis 
ekstemporalan orkestron, kaj komencis gajan dancarion. 
Sinjoreto Everardo Tjuko kaj Fraŭlino Melilota Brandoboko 
surtabliĝis kaj kun sonoriloj en la manoj komencis danci la 
Printempo-rondon: dancon beletan, sed iom viglan. 

Sed Bilbo ankoraŭ ne finis. Ekpreninte kornon de apuda 
junulo, li aŭdigis tri laŭtajn hupojn. La bruo malpliiĝis. 

— Mi ne longe okupos vin, — li kriis. Huraoj el la tuta 
ĉeestantaro. — Mi kunvokis vin kun Celo. — lel la maniero de 
lia elparolo faris impreson. Okazis preskaŭ silento, kaj unu- 
du el la Tjukoj ekatentis. 

— Fakte, pro Tri Celoj! Unuavice, por diri al vi, ke mi treege 
ŝatas vin ĉiujn, kaj ke dekunu-unu jaroj estas nesufiĉe longa 
tempo porvivi intertiom da bonegaj kaj admirindaj hobitoj. 

— Granda eksplodo de aproboj. 

— La duonon el vi mi ne konas duone tiom, kiom mi volus; 
kaj mi ŝatas malpli ol la duonon el vi duone tiom, kiom vi 
meritas. — Tio estis neatendita kaj iom malfacile 
komprenebla. Okazis iom da disa aplaŭdo, sedla plimulto el 
ili klopodis deĉifri ĝin por konstati, ĉu temis pri 
komplimento. 

— Duavice, porfesti mian naskiĝdatrevenon. — Denove 
huraoj. — Mi devus diri: NIAN naskiĝdatrevenon. Ĉar 



kompreneble hodiaŭ estas la naskiĝdatreveno ankaŭ de mia 
heredonto kaj nevo, Frodo. Hodiaŭ li adoltiĝas kaj ricevas 
sian heredaĵon. 

lom da sporada aplaŭdo far la maljunuloj; kaj kelkaj laŭtaj 
krioj: “Frodo! Frodo! Brava Froĉjo!” — de la junaj. La Retikul- 
Baginzoj malridetis, kaj scivolis, kion signifas “ricevas sian 
heredaĵon”. 

— Kune ni sumiĝas je cent kvardek kvar jaroj. Via nombro 
estis elektita konvene al tiu rimarkinda sumo: Unu Groco, se 
licas uzi tiun esprimon. 

Neniu hurao. Tio estis idiotaĵo. Multaj gastoj, kaj precipe la 
Retikul-Baginzoj, estis ofenditaj, certiĝante ke ili estis 
invititaj nur por kompletigi la postulitan nombron, kiel varoj 
en pakaĵo. “Unu Groco, ĉu? Esprimo triviala”. 

— Hodiaŭ estas ankaŭ, se mi rajtas aludi antikvan historion, 
la datreveno de mia alveno perbarele al Esgarodo sur la 
Longa Lago; kvankam tiuokaze la fakto, ke temas pri mia 
naskiĝtago evitis mian memoron. Mi estis tiam nur kvindek- 
unujara kaj naskiĝdatrevenoj ne ŝajnis tiel gravaj. La 
bankedo estis vere luksa, tamen, kvankam mi tre 
malvarmumis tiutempe, mi toemoras, kaj kapablis diri nur 
“tre korad dadkod”. Tion mi nun ripetas pli korekte: Tre 
koran dankon pro tio, ke vi venis al mia eta festo. 

Obstina silentado. Ĉiuj timis, ke estas tuj okazonta kanto aŭ 
iom da poezio; kaj ili komencis enuiĝi. Kial li ne volis ĉesigi 
la paroladon kaj permesi, ke ili tostu je lia sano? Sed Bilbo 
nek kantis nek deklamis. Li paŭzis momente. 

— Trie kaj laste, — li diris, — mi volas fari anoncon. — Li 
elparolis tiel laŭte kaj subite tiun finan vorton, ke ĉiu, kiu 
ankoraŭ kapablis tion fari, rektiĝis. — Mi bedaŭras anonci, ke 

— kvankam, kiel mi diris, dekunu-unu jaroj estas nesufiĉe 



longa tempo por vivi inter vi — tio ĉi estas la FINO. Mi 
foriras. Mi forlasas vin NUN. Adiaŭ! 


Li paŝis malsupren kaj malaperis. Vidiĝis blindiga ekbrilo da 
lumo, kaj ĉiuj gastoj palpebrumis. Kiam ili remalfermis siajn 
okulojn, Bilbo estis nenie videbla. Cent kvardek kvar 
miregigitaj hobitoj kliniĝis senparole malantaŭen. Maljuna 
Odo Fierfuto forigis siajn piedojn desur la tablo kaj stamfis. 
Postsekvis morta silento, ĝis subite, post pluraj profundaj 
enspiroj, ĉiuj Baginzoj, Bofinoj, Tjukoj, Brandobokoj, Gruboj, 
Ĉuboj, Subfosoj, Bolĝeroj, Bresgirdeloj, Brokhusoj, 

Bonkorpoj, Kornblovoj kaj Fierfutoj ekparolis samtempe. 

Estis ĝenerale konsentite, ke la ŝerco estis tre misgusta, kaj 
pli da manĝaĵoj kaj trinkaĵoj necesis por kuraci la ŝokiĝon kaj 
ĝeniĝon de la gastoj. “Li frenezas. Tion mi ĉiam asertis”, 

— estis verŝajne la plej ofta komento. Eĉ la Tjukoj (kun kelkaj 
esceptoj) opiniis absurda la agadon de Bilbo. Provizore la 
plimultaj el ili tute ne dubis, ke lia malapero estis nenio pli, 
ol idiota ŝerco. 

Sed maljuna Rorio Brandoboko ne estis tiel certa. Nek lia aĝo 
nek grandega manĝo nebuligis al li la mensan viglon, kaj li 
diris al sia bofilino Esmeralda: “En tio ĉi troviĝas io 
suspektinda, mia kara! Al mi ŝajnas, ke tiu freneza Baginzo 
ekvojaĝas denove. Maljuna idioto. Sed kial senti ĝenon? Li 
ne kunportis la nutraĵon”. — Li vokis laŭte al Frodo, ke tiu 
cirkuligu ankoraŭfoje la vinon. 

Frodo estis la sola ĉeestanto, kiu diris nenion. Dum kelka 
tempo li sidis silente apud la malplena seĝo de Bilbo, kaj 
ignoris ĉiujn komentojn kaj demandojn. Li ĝuis la ŝercon, 
kompreneble, malgraŭ tio, ke li antaŭsciis pri ĝi. Nur 
malfacile li bridis sian ridadon pro la kolereta surpriziĝo de 
la gastoj. Sed samtempe li estis funde zorgoplena: li subite 
konstatis, ke li kore amas la maljunan hobiton. La plimultaj 



gastoj daŭre manĝis kaj trinkis kaj diskutis la nenormalaĵojn, 
pasintajn kaj nuntempajn, de Bilbo Baginzo; sed la Retikul- 
Baginzoj jam foriris kolere. Frodo ne volis plu partopreni la 
feston. Li ordonis, ke estu servata pli da vino; poste li 
stariĝis kaj eltrinkis sian propran glason, silente je la sano de 
Bilbo, kaj forŝteliĝis el la pavilono. 

Rilate Bilbon Baginzo, eĉ dum la parolado li fingrumis en sia 
poŝo la oran ringon, pri kiu li sekretis dum tiom da jaroj. 
Depaŝante li surfingrigis ĝin, kaj li neniam plu estis vidita de 
iu ajn hobito en Hobiturbo. 

Li remarŝis vigle al sia truo kaj staris momente, ridete 
aŭskultante la bruon en la pavilono kaj la sonojn de gajeco 
en aliaj partoj de la kampo. Poste li eniris. Li demetis siajn 
festvestaĵojn, faldis kaj volvis per delikata papero sian 
broditan silkan veŝton kaj ĝin entirkestigis. Poste li vestis 
rapide kelkajn malnovajn malordajn vestaĵojn, kaj bukis 
ĉirkaŭ la talio ĉifitan ledan zonon. Al ĝi li pendigis 
mallongan glavon en taŭzita nigraleda ingo. El ŝlosita 
tirkesto, odoranta je kamforo, li elprenis malnovajn mantelon 
kaj kapuĉon. Ili estis forŝlositaj, kvazaŭ ili estus tre valoraj, 
tamen ili estis tiel flikitaj kaj vetermakulitaj, ke ilian originan 
koloron oni apenaŭ povus diveni: tio eble estis malhelverdo. 
Ili estis iom tro grandfasonaj por li. Tiam li eniris sian 
kabineton, kaj el kofrego elprenis bulon volvitan per 
malnovaj ŝtofoj, kaj lede binditan manuskripton, kaj ankaŭ 
plenŝtopitan kovertegon. La libron kaj bulon li enŝovis en la 
supron de peza sako tie staranta, jam preskaŭ plena. En la 
kovertegon li metis sian oran ringon, kaj ties delikatan 
ĉenon, kaj poste ĝin glufermis kaj adresis al Frodo. Unue li 
metis ĝin sur la kamenbreton, sed subite li reprenis ĝin kaj 
ĝin enpoŝigis. Tiumomente la pordo malfermiĝis kaj 
Gandalfo rapide envenis. 


— Saluton! — diris Bilbo. — Mi scivolis, ĉu vi aperos. 



— Mi ĝojas trovi vin videbla, — respondis la sorĉisto, 
sidiĝante sur seĝon. — Mi volis trafi vin kaj interŝanĝi 
kelkajn lastajn vortojn. Supozeble vi sentas, ke ĉio 
plenumiĝis tre kontentige kaj laŭplane? 

— Jes, tiel, — diris Bilbo, — kvankam tiu ekbrilo estis 
surpriza; ĝi vere eksaltigis min, se ne paroli pri 1' aliaj. Eta 
aldonaĵo viaflanke, mi supozas? 

— Ĝuste. Vi saĝe tenis sekreta tiun ringon dum tiel multaj 
jaroj, kaj ŝajnis al mi necese havigi al viaj gastoj ion alian, 
kio ŝajnus klarigi vian subitan malaperon. 

— Kaj fuŝus mian ŝercon. Vi estas entrudiĝema maljuna 
ĝenulo, — ridis Bilbo, — sed mi supozas, ke vi scias plej 
bone, kion fari, kiel kutime. 

— Tion mi scias — kiam mi scias ion ajn. Sed mi ne tute 
certas pri tiu ĉi afero. Gi jam atingis sian finan punkton. Vi 
ĝuis vian ŝercon, timigis aŭ ofendis la plimulton el viaj 
parencoj, kaj provizis al la Provinco paroltemon naŭtagan, aŭ 
pli probable naŭdek-naŭtagan. Ĉu vi intencas ion pli? 

— Jes, fakte. Mi sentas bezonon ferii, tre longeferii, kiel mi 
jam pli frue diris al vi. Probable permanente: mi ne atendas, 
ke mi revenos. Efektive, mi ne intencas reveni, kaj mi faris 
ĉiujn necesajn aranĝojn. Mi estas maljuna, Gandalfo. Tia mi 
ne aspektas, sed tia mi komencas senti min en mia plej 
intima memo. “Bone-konservita”, ĉu vere! — li tranazis. 

— Eh, mi sentas min tute maldika, kvazaŭ eltirita, se vi 
scias, kion mi volas esprimi: kiel butero, kiun oni skrapis sur 
tro multe da pano. Tio ne povas esti ĝusta. Mi bezonas 
alternativon, aŭ ion. 


Gandalfo rigardis lin scivoleme kaj intense. 



— Ne, tio ne ŝajnas ĝusta, — li diris penseme. — Ne, finfine 
mi opinias, ke via plano probable estas plej bona. 

— Nu, mi ĉiuokaze decidiĝis. Mi deziras vidi montojn 
denove, Gandalfo — montojn; kaj poste trovi lokon, kie mi 
povu ripozi. Trankvile kaj kviete, sen amaso da gvatantaj 
parencoj, sen sinsekvo de vizitantaĉoj pendantaj sur la 
sonorilo. Eble mi trovos lokon, kie mi povos finverki mian 
libron. Mi elpensis por ĝi tre taŭgan finon: kaj ĉiam poste li 
vivis feliĉe ĝis la fino de siaj tagoj. 

Gandalfo ridis. 

— Mi esperas, ke li tion faros. Sed legos la libron neniu, 
negrave kiel ĝi finiĝos. 

— Ho, eble oni legos, en venontaj jaroj. Frodo jam legis iom, 
ĝis tie, kien ĝi alvenis. Vi okulumos al Frodo, ĉu ne? 

— Jes, nepre — duokulumos, tiel ofte, kiel eblos al mi. 

— Li akompanus min, kompreneble, se mi tion petus. Fakte, 

li unufoje proponis tion, tuj antaŭ la festo. Sed tion li ne vere 
volas, nuntempe. Mi deziras revidi la sovaĝejon antaŭ ol 
morti, kaj la montaron; sed li ankoraŭ enamiĝis al la 
Provinco, al arbaroj kaj kampoj kaj etaj riveroj. Li devus senti 
sin komforta ĉi tie. Mi lasas ĉion al li, kompreneble, krom 
kelkaj bagatelaĵoj. Mi esperas, ke li estos feliĉa, kiam li 
kutimiĝos vivi sola. Estas jam tempo, ke li estu la propra 
mastro. 

— Ĉion? — diris Gandalfo. — Ankaŭ la ringon? Vi konsentis 
pri tio, memoru. 

— Nu...mm...jes, supozeble, — balbutis Bilbo. 

— Kie ĝi estas? 



— En koverto, se vi devas scii, — diris Bilbo senpacience. 

— Tie, sur la kamenbreto. Nu, ne! Jen ĝi en mia poŝo! — Li 
hezitis. — Ĉu ne strange? — Li diris mallaŭte al si. — Jes, 
finfine, kial ne? Kial ĝi ne restu tie? 

Gandalfo denove rigardis intense Bilbon, kaj en liaj okuloj 
vidiĝis ekbrilo. 

— Al mi ŝajnas, Bilbo, — li diris kviete, — pli bone postlasi 
ĝin. Ĉu vi ne volas? 

— Nu jes — kaj ne. Nun, kiam venis la momento, al mi ne 
plaĉas disiĝi de ĝi, necesas diri. Kaj mi vere ne komprenas, 
kial tio necesu. Kial vi deziras tion? — li demandis, kaj 
strange ŝanĝiĝis lia voĉo. Gi estis akra pro suspektemo kaj 
kolereto. — Vi ĉiam turmentas min pri mia ringo; sed vi 
neniam ĝenis min pri la ceteraj aĵoj, kiujn mi akiris dum mia 
vojaĝo. 

— Ne, sed mi devis turmenti vin, — diris Gandalfo. — Mi 
deziris la veron. Tio estis grava. Magiaj ringoj estas — nu, 
magiaj; kaj ili estas raraj kaj strangaj. Mi interesiĝis profesie 
pri via ringo, vi povas diri; kaj mi daŭre interesiĝas. Mi ŝatus 
scii, kie ĝi estas, se vi denove ekvagados. Mi krome pensas, 
ke vi jam posedas ĝin sufiĉe longe. Vi ne plu bezonos ĝin, 
Bilbo, krom se mi tre eraras. 

Bilbo ruĝiĝis, kaj en liaj okuloj estis kolera lumo. Lia bonkora 
vizaĝo malmoliĝis. 

— Kial ne? — li kriis. — Kaj cetere, kiel tio vin koncernas, kiel 
mi disponigas miajn proprajn posedaĵojn? Gi estas mia. Mi ja 
trovis ĝin. Gi alvenis min. 


— Jes, jes, — diris Gandalfo. — Sed ne necesas koleriĝi. 



— Se mi koleriĝas, pri tio kulpas vi, — diris Bilbo. — Gi 
apartenas al mi, mi asertas. Mia propra. Mia trezorego. Jes, 
mia trezorego. 

La vizaĝo de 1' sorĉisto restis seriozmiena kaj atentema, kaj 
nurekflagro en liaj profundaj okuloj atestis, ke li estas 
surprizita kaj fakte timigita. 

— Tiel nomis ĝin jam pli frue iu, — li diris, — sed ne vi. 

— Sed mi tion diras nun. Kaj kial ne? Eĉ se Golumo iam diris 
la samon. Gi ne plu estas lia, sed mia. Kaj mi konservos ĝin, 
mi diras. 

Gandalfo stariĝis. Li parolis severe. 

— Vi agos stulte, se vi tion faros, Bilbo, — li diris, — tion vi 
igas pli klara per ĉiu dirita vorto. Gi multe tro obsedas vin. 
Liberiĝu de ĝi! Kaj poste vi povos mem iri, kaj esti libera. 

— Mi agos laŭ mia elekto, kaj iros laŭ mia plaĉo, — diris 
Bilbo obstine. 

— Trankviliĝu, mia kara hobito! — diris Gandalfo. — Dum via 
tuta longa vivo ni estas amikoj, kaj vi ŝuldas al mi ion. Vidu! 
Faru laŭpromese; rezignu pri ĝi! 

— Nu, se vi mem deziras mian ringon, diru tion! — kriis 
Bilbo. — Sed vi ne ricevos ĝin. Mi ne fordonos mian 
trezoregon. Mi diras tion al vi. — Lia mano vagis ĝis la tenilo 
de lia glaveto. 

La okuloj de Gandalfo ekfulmis. 

— Baldaŭ estos mia vico koleriĝi, — li diris. — Se vi tion diros 
denove, tio okazos. Tiam vi vidos Gandalfon la Grizan 
senmantelita. — Li faris unu paŝon al la hobito kaj li ŝajnis 



kreski alta kaj minaca; lia ombro plenigis la ĉambreton. Bilbo 
retropaŝis ĝis la muro, peze spirante, dum lia mano 
alkroĉiĝis al lia poŝo. Ili staris dum kelka tempo frontante 
unu alian, kaj la aero en la ĉambro elektris. La okuloj de 
Gandalfo restis turnitaj malsupren al la hobito. Malrapide 
ties manoj malstreĉiĝis, kaj li komencis tremi. 

— Mi ne scias, kio okazis al vi, Gandalfo, — li diris. — Vi 
neniam antaŭe estis tia. Pri kio temas? Gi ja estas mia, ĉu 
ne? Mi ĝin trovis. Kaj Golumo estus mortiginta min, se mi ĝin 
ne retenintus. Mi ne estas ŝtelinto, kion ajn li diris. 

— Mi neniam nomis vin ŝtelinto, — Gandalfo respondis. 

— Kaj ankaŭ mi ne estas tio. Mi ne klopodas prirabi vin, sed 
volas vin helpi. Mi volas, ke vi fi,du min, kiel vi kutimis 
antaŭe. 

Li sin forturnis, kaj la ombro forpasis. Li ŝajnis ŝrumpi denove 
je maljuna grizulo, kurbiĝinta kaj zorgoplena. Bilbo pasigis 
sian manon trans la okulojn. 

— Mi petas pardonon, — li diris. — Sed mi sentas min tiel 
stranga. Kaj tamen estus iasence malŝarĝiĝo, ne esti plu 
ĝenata pri ĝi. Lastatempe ĝi pli kaj pli okupis mian menson. 
Kelkfoje ĝi sentiĝis kvazaŭ okulo min rigardanta. Kaj mi 
senĉese volas ĝin surfingrigi kaj malaperi, ĉu vi komprenas; 
aŭ scivolas, ĉu ĝi estas sekura, kaj ĝin elpoŝigas por certiĝi 
pri tio. Mi provis ĝin forŝlosi, sed mi trovis, ke mi ne povas 
esti trankvila, se ĝi ne estas en mia poŝo. Mi ne scias la 
kialon. Kaj ŝajne mi ne kapablas decidiĝi. 

— Do fidu min, — diris Gandalfo. — Mi tute decidiĝis. Foriru 
kaj lasu ĝin malantaŭe. Ĉesu posedi ĝin. Donu ĝin al Frodo, 
kaj mi gardos lin. 

Bilbo staris momente, streĉita kaj sendecida. Poste li 
suspiris. 



— Bone, — li diris nefacile. — Mi tion faros. — Tiam li 
ŝultrotiris, kaj ridetis iom sinkompate. — Finfine, pri kio 
temis ĉi festafero, vere: fordoni multajn naskiĝdonacojn, kaj 
tiamaniere plifaciligi ĝian samtempan fordonon. En la fino ĝi 
tion ne plifaciligis, sed estus domaĝe malŝpari ĉiujn miajn 
preparojn. Tio tute fuŝus la ŝercon. 

— Efektive, tio forigus la solan pravigon, kiun mi iam ajn 
rimarkis pri la afero, — diris Gandalfo. 

— Tre bone, — diris Bilbo, — ĝi transiras al Frodo kun la 
cetero. — Li profunde enspiris. — Kaj nun mi nepre devas 
ekiri, aŭ iu alia trovos min. Mi jam adiaŭis, kaj mi ne tolerus 
refari tion. 

Li levis sian sakon kaj moviĝis al la pordo. 

— La ringo ankoraŭ troviĝas en via poŝo, — diris la sorĉisto. 

— Nu, vere! — ekkriis Bilbo. — Kaj mia testamento kaj ĉiuj 
ceteraj dokumentoj. Prefere vi prenu ĝin kaj liveru ĝin 
mianome. Tiel estos plej sekure. 

— Ne, la ringon ne donu al mi, — diris Gandalfo. — Metu ĝin 
sur la kamenbreton. Tie ĝi estos sufiĉe sekura, ĝis venos 
Frodo. Mi atendos lin. 

Bilbo elprenis la kovertegon, sed ĝuste kiam li estis metonta 
ĝin apud la horloĝon, lia mano retrosaltis, kaj la pakaĵo falis 
sur la plankon. Antaŭ ol li povis repreni ĝin, la sorĉisto 
kliniĝis kaj ĝin kaptis kaj metis ĝin sur ĝian lokon. 
Kolerspasmo trapasis rapide la vizaĝon de I' hobito denove. 
Subite tion anstataŭis mieno de malŝarĝiĝo kaj rido. 


— Nu, farite, — li diris. — Nun mi ekalas! 



Ili iris en la vestiblon. Bilbo elektis sian plej ŝatatan 
bastonon el la tenujo; poste li fajfis. Tri gnomoj venis el 
diversaj ĉambroj, kie ili estis laborintaj. 

— Ĉu ĉio preta? — demandis Bilbo. — Ĉio pakita kaj 
etikedita? 

— Ĉio, — ili respondis. 

— Nu, ni komencu do! — Li elpaŝis tra la antaŭpordo. 

La nokto estis bela, kaj la nigran ĉielon trapunktis steloj. Li 
suprenrigardis, snufante la aeron. 

— Kiel agrable! Kiel agrable denove ekiri laŭ la Vojo kun 
gnomoj! Jen pri kio mi vere sopiris, jam de jaroj! Adiaŭ! — li 
diris, rigardante sian antaŭan hejmon kaj riverencante al la 
pordo. — Adiaŭ, Gandalfo! 

— Adiaŭ provizore, Bilbo. Prizorgu vin! Vi estas sufiĉe aĝa, 
kaj eble sufiĉe saĝa. 

— Prizorgi! Mi ne zorgas. Ne ĝenu vin pri mi! Mi estas nun 
tiel feliĉa, kiel iam ajn, kaj tio estas grandakvante. Sed venis 
la tempo. Mi estas finfine trudpelata, — li aldonis, kaj poste 
per murmura voĉo, kvazaŭ al si mem, li kantis mallaŭte en la 
mallumo: 

La Vojo ĉiam plu pilgrimas 
ekde la pordo de I' komenco. 

La Vojo jam tre malproksimas, 
kaj mi ĝin sekvos, laŭ intenco, 
per ritma viglo de I' paŝadoj, 
ĝis en vojegon ĝi devias 
ĉe I' renkontiĝ' de multaj padoj. 

Kaj poste kien? Mi ne scias. 



Li paŭzis, momente silenta. Tiam sen plua vorto li sin turnis 
forde la lumoj kaj voĉoj en la kampoj kaj tendoj, kaj sekvate 
de siaj tri kunuloj eniris sian ĝardenon, kaj malsuprentrotis 
laŭ la longa dekliva pado. Li transsaltis malaltan lokon en la 
heĝo ĉe la subo, kaj eniris la herbokampojn, forpasante en la 
nokton kiel ventsiblo en la razeno. 

Gandalfo restis kelkan tempon, rigardante post li en la 
mallumon. 

— Adiaŭ, kara mia Bilbo — ĝis nia venonta renkontiĝo! — li 
diris mallaŭte kaj reeniris la domon. 

Baldaŭ post tio envenis Frodo, kaj trovis lin sidanta en 
mallumo, profunde pensanta. 

— Ĉu li foriris? — li demandis. 

— Jes, — respondis Gandalfo. — Li finfine foriris. 

— Mi volus — tio estas, mi esperis ĝis ĉi-vespere, ke tio estu 
nura ŝerco, — diris Frodo. — Sed mi sciis en mia koro, ke li 
vere intencas iri. Li ĉiam kutimis ŝerci pri seriozaj aferoj. Mi 
volis reveni pli frue, nur por vidi lin ekiri. 

— Ŝajnas al mi, vere, ke li preferis kviete forŝteliri en la fino, 

— diris Gandalfo. — Ne estu tro ĝenata. Al li estos bone 

— jam. Li postlasis por vi pakaĵon. Jen ĝi! 

Frodo prenis la kovertegon desur la kamenbreto, kaj 
ekrigardis ĝin, sed ne malfermis. 

— Vi trovos en ĝi lian testamenton kaj ĉiujn ceterajn 
dokumentojn, mi opinias, — diris la sorĉisto. — Vi mastras 
nun en Bag-Endo. Kaj krome, mi supozas, vi trovos la oran 
ringon. 



— La ringon! — ekkriis Frodo. — Ĉu li postlasis tion al mi? Mi 
scivolas, kial. Nu, ĝi eble utilos. 

— Eble, eble ne, — diris Gandalfo. — Mi ne utiligus ĝin, se 
temus pri mi. Sed tenu ĝin sekreta, kaj tenu ĝin sekura! Nun 
mi iras dormi. 

Kiel mastro de Bag-Endo, Frodo opiniis sia malĝoja devo 
adiaŭi la gastojn. Onidiroj pri strangaj okazintaĵoj jam 
disvastiĝis tra la tuta kampo, sed Frodo rifuzis diri ion, krom 
sendube ĉio klariĝos matene. Ĉirkaŭ noktomezo alvenis 
kaleŝoj por la gravuloj. Unu post unu ili forruliĝis, plenaj je 
sataj sed tre malkontentaj hobitoj. Gardenistoj venis 
laŭkontrakte kaj en puŝoĉaroj forigis tiujn, kiuj senintence 
postrestis. 

Malrapide pasis la nokto. La suno leviĝis. La hobitoj leviĝis 
iom pli malfrue. Daŭris la mateno. Oni komencis (laŭmende) 
forigi la pavilonojn, tablojn, seĝojn, kulerojn kaj tranĉilojn, 
botelojn kaj pladojn, lanternojn, florarbustojn en ujoj, 
panerojn kaj krakilpaperon, forgesitajn mansakojn, gantojn, 
poŝtukojn kaj la nemanĝitan nutraĵon (eron tre malgrandan). 
Poste venis kvanto da aliaj uloj (senmende): Baginzoj kaj 
Bofinoj, kaj Bolĝeroj, kaj Tjukoj, kaj aliaj gastoj, kiuj loĝis aŭ 
tranoktis proksime. Je tagmezo, kiam eĉ la plejmanĝintoj 
denove funkciis, troviĝis granda amaso ĉe Bag-Endo, 
seninvita, sed ne neatendita. 

Frodo atendis sur la sojlo, ridetanta, sed iom lac- kaj zorg- 
aspekta. Li bonvenigis ĉiujn vizitantojn, sed havis por diri ne 
multe pli ol antaŭe. Lia respondo al ĉiuj demandoj estis 
simple tio: 

— S-ro Bilbo Baginzo foriris; laŭ mia scio, senrevene. 

Kelkajn el la vizitantoj li invitis en la domon, ĉar Bilbo 
postlasis por ili mesaĝojn. 



Interne, en la vestiblo, amasiĝis granda sortimento da 
pakaĵoj, pakaĵetoj kaj etaj mebloj. Al ĉiu ero estis ligita 
etikedo. Troviĝis pluraj etikedoj de jena speco: 

Al Adelardo Tjuko, kiel PROPRA POSEDAĴO, de Bilbo; sur 
pluvombrelo. Adelardo estis forportinta multajn ombrelojn 
senetikedajn. 

Al Dora BAGINZO memore pri longa korespondado, kun amo 
de Bilbo; sur granda paperkorbo. Dora estis fratino de Drogo 
kaj la plejaĝa vivanta parencino de Bilbo kaj Frodo; ŝi estis 
naŭdek-naŭ-jara, kaj skribis rismojn da bonaj konsiloj dum 
pli ol duonjarcento. 

Al Milo Subfoso, esperante ke ĝi estos utila, de B. B.; sur oraj 
plumo kaj inkujo. Milo neniam respondis al leteroj. 

Por uzado de ANGELIKA, de Onklo Bilbo; sur ronda konveksa 
spegulo. Ŝi estis Baginzo juna, kaj tro evidente opiniis 
belforma sian vizaĝon. 

Por la kolekto de HUGO Bresgirdelo, de kontribuinto; sur 
(malplena) librobretaro. Hugo estis fervora prunteprenanto 
de libroj, kaj pli ol kutime nefidinda pri la redono. 

Al Lobelia RETIKUL-BAGINZO, kiel DONACO; sur skatolo da 
kuleroj arĝentaj. Bilbo opiniis, ke ŝi akiris sufiĉe multnombre 
liajn kulerojn, dum li antaŭe vojaĝis. Lobelia tre bone sciis 
tion. Kiam ŝi alvenis pli malfrue dum la tago, ŝi tuj kaptis la 
nuancon, sed ankaŭ la kulerojn ŝi prenis. 

Tio estas nur eta elektaĵo el la amasigitaj donacoj. La loĝejo 
de Bilbo iomete malordiĝis pro posedaĵoj dum lia longa vivo. 
Hobitotruoj tendencas malordiĝi: por kio grandparte 
respondecis la kutimo doni tiom da naskiĝfestaj donacoj. La 
naskiĝfestaj donacoj, kompreneble, ne ĉiam estis novaj; 
ekzistis unu-du malnovaj madomoj, kies utiligon oni ne plu 



memoris, kiuj ĉirkaŭiris la tutan distrikton; sed Bilbo kutimis 
doni donacojn novajn kaj reteni la ricevitajn. La malnova 
truo nun estis iomete ordigita. 

Ĉiu el la diversaj disiĝdonacoj havis etikedon, persone 
skribitan de Bilbo, kaj pluraj estis trafaj aŭ ŝercaj. Sed 
kompreneble la plimultaj estis donacitaj tien, kie ili estus 
dezirataj kaj bonvenaj. La pli malriĉaj hobitoj, kaj precipe 
tiuj en Bagŝuta Vico, bone profitis. Maljuna Majstro Vato 
ricevis du sakojn da terpomoj, novan fosilon, lanan veŝton, 
kaj botelon da linimento porartikoj doloraj. Maljuna Rorio 
Brandoboko, kompense al multe da gastigado, ricevis 
dekduon da boteloj de Malnova Vinberejo: forta ruĝa vino el 
Sud-kvarono, kaj jam tute matura, ĉar ĝin enkeligis la patro 
de Bilbo. Rorio komplete pardonis Bilbon, kaj votis lin 
bonegulo post la unua botelo. 

Restis al Frodo sufiĉe da ĉio. Kaj, kompreneble, ĉiuj ĉefaj 
valoraĵoj, kiel ankaŭ la libroj, pentraĵoj kaj pli ol sufiĉe da 
mebloj, restis lia posedaĵo. Troviĝis tamen neniu ekvido aŭ 
mencio pri mono aŭ juvelaro: eĉ unu monero aŭ vitra 
globeto ne estis fordonacita. 

Frodo pasigis tre ĝenatan posttagmezon. Falsa onidiro, ke la 
tuta domenhavo estas senpage disdonata, disvastiĝis kiel 
fulmo; kaj postnelonge la loko estis plenŝtopita de uloj, kiuj 
havis neniun rajton tie, sed kiuj ne estis forbareblaj. Etikedoj 
estis detorditaj kaj miksitaj, kaj kvereloj eksplodis. luj 
klopodis aranĝi interŝanĝojn kaj komercadojn en la vestiblo; 
kaj aliaj provis forporti malgrandajn erojn al ili ne adresitajn, 
aŭ ion ajn, kiu ŝajnis nedezirata aŭ negardata. La vojon al la 
ĝardenpordo ŝtopis ĉarumoj kaj ĉaretoj. 

Meze de la tumulto alvenis la Retikul-Baginzoj. Frodo 
provizore estis retiriĝinta kaj lasis sian amikon Gaja 



Brandoboko por kontroli la okazaĵojn. Kiam Odo laŭte 
postulis renkonti Frodon, Gaja riverencis ĝentile. 

— Li fartas ne tute bone, — li diris. — Li ripozas. 

— Sin kaŝas, diru prefere, — diris Lobelia. — Ĉiuokaze ni 
volas renkonti lin kaj intencas renkonti lin. Jam iru diri tion al 


Gaja lasis ilin iom longe en la vestiblo, kaj ili havis sufiĉan 
tempon portrovi sian disiĝdonacon da kuleroj. Tio ne 
pliheligis ilian humoron. Finfine oni kondukis ilin en la 
kabineton. Frodo sidis ĉe tablo, kun multe da paperoj antaŭ 
si. Li aspektis misfarta — almenaŭ rilate al Retikul-Baginzoj; 
sed li stariĝis, fingrumante ion en la poŝo. Sed li parolis tute 
ĝentile. 

La Retikul-Baginzoj estis iom ofendemaj. Ili komencis, 
proponante al li maltaŭgajn bonprezojn (kiel interamikoj) 
pordiversaj valoraj kaj neetikeditaj aĵoj. Kiam Frodo 
respondis, ke nur tiuj aĵoj speciale indikitaj de Bilbo estas 
fordonacataj, ili diris, ke la tuta afero estas suspektinda. 

— Nur unu afero estas klara al mi, — diris Odo, — kaj tio 
estas, ke vi mem bele profitas el ĉio ĉi. Mi insistas rigardi la 
testamenton. 

Odo estus la heredinto de Bilbo, se ne okazus la adopto de 
Frodo. Li tre zorge tralegis la testamenton kaj snufegis. Gi 
estis, bedaŭrinde, tre klara kaj korekta (laŭ la juraj moroj de 
hobitoj, kiuj postulas interalie sep subskribojn per ruĝa inko 
de atestantoj). 


— Denove malhelpate! — li diris al sia edzino. — Kaj post 
sesdek jaroj da atendado. Ĉu kuleroj? Galimatio! 



Li klakigis la fingrojn sub la nazo de Frodo kaj forstamfis. Sed 
oni ne liberiĝis tiel facile de Lobelia. lom poste Frodo elvenis 
el la kabineto por kontroli, kiel progresas la aferoj, kaj trovis 
ŝin ankoraŭ surloke, priserĉanta flankejojn kaj anguletojn kaj 
provfrapanta plankojn. Li firme akompanis ŝin eksteren, 
forpreninte de ŝi plurajn etajn (sed iom valorajn) aĵojn, kiuj 
iel enfalis ŝian pluvombrelon. Ŝi mienis kvazaŭ pene 
elpensanta vere detruan disiĝan komenton; sed ŝi sukcesis 
diri, sin turnante sur la sojlo, nur: 

— Vi ĝisvivos bedaŭron, junulo! Kial ankaŭ vi ne foriris? Vi 
ne apartenas ĉi tie; Baginzo vi ne estas — vi — vi estas 
Brandoboko! 

— Ĉu vi aŭdis tion, Gaja? Jen insulto, ĉu ne vere, — diris 
Frodo fermante post ŝi la pordon. 

— Tio estis komplimento, — diris Gaja Brandoboko, — kaj 
sekve, kompreneble, malvera. 

Poste ili trairis la tutan truon, kaj elĵetis tri junajn hobitojn 
(du Bofinojn kaj unu Bolĝeron), kiuj tratruis la murojn de 
unu el la keloj. Frodo ankaŭ luktis kun juna Sanĉo Fierfuto 
(nepo de Odo Fierfuto), kiu komencis elfosadi en la pli 
granda manĝaĵejo, kie li pensis trovi eĥon. La legendo pri I' 
oro de Bilbo vekis tiel scivolon kiel esperon; ĉar legenda oro 
(mistere akirita, se ne sendispute kontraŭleĝa) estas, kiel 
ĉiuj scias, posedaĵo de I' trovinto — se la serĉo ne estas 
interrompita. 

Venkinte Sanĉon kaj lin elpuŝinte, Frodo kolapsis sur seĝon 
en la vestiblo. 

— Jam tempo fermi la butikon, Gaja, — li diris. — Ŝlosu la 
antaŭpordon, kaj ne malfermu ĝin plu hodiaŭ por iu ajn, eĉ 
se tiu alportas ramon. 



Tiam li iris revigligi sin per malfrua taso da teo. Apenaŭ li 
sidiĝis, jen aŭdiĝis mallaŭta frapo ĉe la antaŭpordo. “Lobelia 
denove, plej verŝajne, — li pensis. — ŝi certe pripensis ion 
vere abomenan, kaj revenis portion diri. Tio estas 
prokrastebla”. 

Li daŭrigis trinki sian teon. La frapo ripetiĝis, multe pli laŭte, 
sed li malatentis. Subite aperis ĉe la fenestro la kapo de I' 
sorĉisto. 

— Se vi ne enlasos min, Frodo, mi eksplodigos vian pordon 
tra la tuta truo kaj eksteren tra 1' monteto, — li diris. 

— Kara mia Gandalfo! Momenteton! — kriis Frodo, kurante el 
la ĉambro ĝis la antaŭpordo. — Envenu! Envenu! Mi pensis, 
ke tio estas Lobelia. 

— Do mi pardonas vin. Mi ŝin vidis antaŭ iom da tempo, 
veturiganta kariolon al Apudakvo kun mieno, kiu acidigus 
freŝan lakton. 

— Ŝi jam preskaŭ acidigis min. Vere, mi preskaŭ surfingrigis 
la ringon de Bilbo. Mi sopiris malaperi. 

— Ne faru tion! — diris Gandalfo, sidiĝante. — Volu singardi 
pri tiu ringo, Frodo! Fakte, parte pri ĝuste tio mi venis diri 
lastan vorton. 

— Nu, kio pri ĝi? 

— Kion vi jam scias? 

— Nurtion, kion Bilbo rakontis al mi. Mi aŭdis lian rakonton: 
kiel li trovis ĝin, kaj kiel li uzis ĝin: dum la vojaĝo, tio estas. 


— Kiun rakonton, mi scivolas, — diris Gandalfo. 



— Ho, ne tiun, kiun li rakontis al la gnomoj kaj enmetis en 
sian libron, — diris Frodo. — Li rakontis al mi la veron baldaŭ 
post kiam mi enloĝiĝis ĉi tie. Li diris, ke vi turmentis lin ĝis li 
sciigis tion al vi, do pli bone, ke ankaŭ mi sciu. “Manku 
sekretoj inter ni, Frodo, — li diris, — sed ili ne disvastiĝu 
aliloken. Ĉiuokaze ĝi estas mia”. 

— Interese, — diris Gandalfo. — Nu, kion vi entute pensas pri 
la afero? 

— Se pertio vi aludas, ke li inventis ĉion tion pri 'donaco', 
nu, mi opiniis pli verŝajna la malfalsan rakonton, kaj ne 
povis kompreni motivon por ĝin entute ŝanĝi. Tia faro estis 
ĉiuokaze netipe Bilba; kaj mi opiniis tion iom stranga. 

— Ankaŭ mi. Sed strangaĵoj povas okazi al uloj, kiuj posedas 
tiajn valoraĵojn — se tiuj uzas ilin. Estu tio al vi averto, tre 
singardi pri ĝi. Eble ĝi havas aliajn kapablojn ol nur 
malaperigi vin, kiam vi tion deziras. 

— Mi ne komprenas, — diris Frodo. 

— Ankaŭ mi ne, — respondis la sorĉisto. — Mi nur komencis 
scivoli pri la ringo, precipe depost la pasinta nokto. Ne 
necesas ĝeniĝi. Sed se vi akceptos mian konsilon vi utiligos 
ĝin tre malofte, aŭ tute ne. Almenaŭ mi petegas vin ne uzi 
ĝin laŭ maniero, kiu kaŭzus klaĉojn aŭ vekus suspektojn. Mi 
diras denove: tenu ĝin sekura, kaj tenu ĝin sekreta! 

— Vi parolas tre mistere! Kion vi timas? 

— Mi ne certas, do mi diros nenion plu. Mi eble povos diri al 
vi ion, kiam mi revenos. Mi tuj foriras: do tio ĉi estas 
provizora adiaŭo. — Li stariĝis. 

— Tuj! — kriis Frodo. — Sed mi pensis, ke vi restados dum 
minimume semajno. Mi antaŭĝojis pri via helpo. 



— Tion mi ja intencis — sed mi estas devigita ŝanĝi mian 
intencon. Mi eble forestos dum kelka tempo; sed mi revenos 
vidi vin, tiel baldaŭ kiel mi nur povos. Atendu min, kiam vi 
revidos min! Mi enŝteliĝos kviete. Mi ne ofte vizitos plu la 
Provincon malkaŝe. Mi trovas, ke mi iĝis iom malpopulara. 
Oni diras, ke mi estas ĝenulo kaj perturbanto de la trankvilo. 
Kelkaj eĉ akuzas min, ke mi formagiis Bilbon, aŭ eĉ pli 
malbone. Se vi volas scii, oni supozas komploton inter vi kaj 
mi porakiri liajn riĉaĵojn. 

— Oni! — ekkriis Frodo. — Vi celas Odon kaj Lobelian. Kiel 
abomeninde! Mi fordonus al ili Bag-Endon kaj ĉion ceteran, 
se nur mi povus rehavi Bilbon kaj foriri kun li por travagi la 
landon. Mi amas la Provincon. Sed ial mi komencas bedaŭri, 
ke ankaŭ mi ne foriris. Mi scivolas, ĉu mi iam ajn revidos lin. 

— Ankaŭ mi, — diris Gandalfo. — Kaj mi scivolas pri multaj 
aliaj aferoj. Jam adiaŭ! Gardu vin! Atendu min, precipe en 
tempoj neverŝajnaj! Adiaŭ! 

Frodo akompanis lin ĝis la pordo. Li flirtigis lastfoje la 
manon, kaj ekformarŝis surprize rapidpaŝe; sed al Frodo 
ŝajnis, ke la maljuna sorĉisto aspektas pli ol kutime 
kurbigita, preskaŭ kvazaŭ li portus pezan ŝarĝon. Vesperiĝis, 
kaj lia mantelita figuro rapide malaperis en la krepuskon. 


Dum longa tempo Frodo ne revidis lin. 



2 


La ombro de la pasinteco 

La klaĉo ne formortis post naŭ aŭ eĉ naŭdek naŭ tagoj. La 
dua malapero de sinjoro Bilbo Baginzo estis diskutata en 
Hobiturbo, kaj efektive tra la tuta Provinco, dum jaro plus 
unu tago, kaj oni memoris ĝin multe pli longe. Gi fariĝis 
apudfajruja rakonto por junaj hobitoj; kaj fine Freneza 
Baginzo, kiu kutimis malaperi en krako kaj fulmo kaj reaperi 
kun sakoj da juveloj kaj oro, iĝis ŝatata rolanto en legendoj 
kaj pluvivis longe post kiara la veraj okazintaĵoj estis 
forgesitaj. 

Sed dume, la ĝenerala opinio en la najbaraĵo estis, ke Bilbo, 
kiu ĉiam estis iom fola, finfine freneziĝis komplete, kaj 
forkuris en la Neniejon. Tie li sendube falis en lageton aŭ 
riveron kaj tragike, sed ne antaŭtempe, mortis. La kulpon oni 
direktis plejparte al Gandalfo. 

“Se nur tiu sorĉistaĉo lasos trankvila junan Frodon, eble tiu 
maturiĝos kaj akiros iom da hobita sagaco”, — oni diris. Kaj 
laŭ ĉiuj videblaj signoj la sorĉisto ja lasis trankvila Frodon, 
kaj tiu ja maturiĝis, sed la akirado de hobita sagaco ne tre 
rimarkeblis. Efektive, li tuj komencis daŭrigi la reputacion de 
Bilbo pri nenormaleco. Li rifuzis funebri; kaj la postan jaron li 
aranĝis feston honore al la cent dek-dua naskiĝdatreveno de 
Bilbo, kiun li nomis Kvintala Festo. Sed tio estis subtakso, ĉar 
dudek gastoj ja estis invititaj, kaj okazis pluraj manĝoj, dum 
kiuj neĝadis manĝaĵoj kaj trinkaĵoj, laŭ hobita esprimo. 

Kelkaj iom ŝokiĝis; sed Frodo daŭrigis la kutimon festi la 
Naskiĝdaton de Bilbo jaron post jaro ĝis oni kutimiĝis al tio. 

Li diris, ke al li ne plaĉas pensi, ke Bilbo mortis. Kiam oni 
demandis: “Do, kie li troviĝas?” — li ŝultrotiris. 



Li vivis sola, samkiel Bilbo; sed li havis sufiĉe multajn 
amikojn precipe inter la pli junaj hobitoj (plejparte posteuloj 
de la Maljuna Tjuko), kiuj infanaĝe amis Bilbon kaj ofte 
vizitadis Bag-Endon. Folko Bofino kaj Fredegaro Bolĝero estis 
du el ili; sed liaj plej intimaj amikoj estis Peregrino Tjuko 
(kutime nomata Grinĉjo), kaj Gaja Brandoboko (lia reala 
nomo estis Gajadoko, sed tion oni malofte memoris). Frodo 
trapromenis la Provincon kun ili; sed pli ofte li vagis sola, kaj 
je la miro de la sagaculoj li estis kelkfoje vidita malproksime 
de la hejmo, promenanta sur la montetoj kaj en arbaroj sub 
la lumo de la steloj. Gaja kaj Grinĉjo suspektis, ke tiutempe 
li vizitas la elfojn, kiel faris Bilbo. 

Kun pasado de la tempo oni komencis rimarki, ke ankaŭ 
Frodo montris signojn de bona “konserviĝo”: ekstere li 
retenis aspekton de fortika kaj energia hobito ĵus forlasinta 
la interon. “Kelkiuj bonŝancas”, — oni diris. Sed kiam Frodo 
proksimiĝis al pli serioza aĝo de kvindek oni komencis opinii 
tion strangeta. 

Frodo mem, post la unua ŝoko, trovis, ke esti la propra 
mastro kaj la sinjoro Baginzo de Bag-Endo estas iom 
agrable. Dum pluraj jaroj li estis tute feliĉa kaj ne multe 
zorgis pri la estonteco. Sed duone sen lia konscio, konstante 
kreskis en li bedaŭro, ke li ne akompanis Bilbon. Li trovis sin 
foje, precipe aŭtune, scivolanta pri la sovaĝejoj, kaj venis en 
liajn sonĝojn strangaj vizioj pri montoj, kiujn li neniam vidis. 
Li komencis diri al si: “Eble iun tagon mi mem transiros la 
Riveron”. Al tio ĉiam respondis la alia duono de lia menso: 
'Ankoraŭ ne”. 

Daŭris tiel same, ĝis elĉerpiĝis liaj kvardekaj jaroj, kaj 
proksimiĝis lia kvindeka naskiĝdatreveno: kvindek estis 
cifero, kiun li sentis iom signifoplena (aŭ minaca); estis 
ĉiuokaze tiu aĝo, en kiu al Bilbo subite okazis aventuroj. 
Frodo eksentis sin netrankvila, kaj la malnovaj vojetoj ŝajnis 



tro bone konataj. Li rigardis landkartojn, kaj scivolis, kio 
troviĝas trans iliaj randoj: landkartoj desegnitaj en la 
Provinco indikis plejparte blankajn spacojn aliflanke de la 
landlimo. Li komencisvagi pli malproksimen kaj pli ofte sola; 
kaj Gaja kaj la ceteraj amikoj gvatis lin zorgoplene. Ofte oni 
vidis lin marŝanta kaj parolanta kun fremdaj vagabondoj, 
kiuj tiutempe komencis vidiĝi en la Provinco. 

Aŭdiĝis onidiroj pri strangaj okazaĵoj en la ekstera mondo; 
kaj pro tio, ke jam de kelkaj jaroj Gandalfo ne reaperis nek 
sendis iun mesaĝon, Frodo kolektis ĉiujn eblajn novaĵojn. 
Elfojn, kiuj pli frue malofte promenis en la Provinco, oni nun 
vidis pasi okcidenten tra I' arbaroj vespere, pasi kaj ne 
reveni; sed ili skuis siajn kapojn kaj foriris kantante malĝoje 
al si mem. Troviĝis tamen gnomoj en nekutimaj kvantoj. La 
granda Okcidenta Vojo, kompreneble, trapasis la Provincon 
trans la Ponton Brandovino, kaj gnomoj ĉiam de tempo al 
tempo uzadis ĝin. Ili estis la ĉefa fonto por hobitoj de novaĵoj 
el malproksimaj lokoj — se ili tiujn deziris; kutime la gnomoj 
diris malmulton kaj hobitoj neniom pli demandis. Sed nun 
Frodo ofte renkontis fremdajn gnomojn diversspecajn, 
venantajn el la sudaj landoj. Ili estis zorgoplenaj, kaj iuj 
parolis flustre pri la Malamiko kaj pri la lando Mordoro. 

Tiun nomon la hobitoj konis nuren legendoj pri I' malhela 
pasinteco, kiel ombron fone de siaj memoroj; sed ĝi estis 
minaca kaj maltrankviliga. Ŝajnis, ke la malica potenco en 
Mornarbaro estis forpelita de la Blanka Koncilio, sed reaperis 
pli multnombre en la malnovaj fortikaĵoj de Mordoro. La 
Malhela Turo estis rekonstruita, oni diris. De tie la potenco 
disvastiĝadis tre larĝe kaj malproksime, kaj en la lontanaj 
oriento kaj sudo okazis militoj kaj kreskanta timo. Orkoj 
denove multiĝis en la montaro. Troloj estis aktivaj, ne plu 
mense malviglaj, sed ruzaj kaj armitaj pertimindaj armiloj. 
Kaj aŭdiĝis murmuraj aludoj pri kreaĵoj eĉ pli teruraj ol tiuj, 
sed ili malhavis nomon. 



El ĉio ĉi malmulto, kompreneble, atingis 1' orelojn de 
ordinaraj hobitoj. Sed eĉ la plej surdaj kaj plej maleliremaj 
komencis aŭdi rakontojn strangajn, kaj tiuj, kies aferoj 
kondukis ilin ĝis la landlimoj, vidis nenormalaĵojn. 
Konversacio en La Verda Drako en Apudakvo, iun vesperon 
printempe de 1' kvindeka jaro de Frodo, montris, ke eĉ en la 
komforta kerno de la Provinco aŭdiĝis famoj, kvankam la 
plimultaj hobitoj daŭre priridis ilin. 

Sam Vato sidis en unu angulo proksime al la fajro, kaj 
kontraŭ li estis Ted Sablomano, filo de I' muelisto; kaj 
diversaj aliaj kamparaj hobitoj aŭskultis ilian interparoladon. 

— Strangajn aferojn oni aŭdas nuntempe, ĉu ne vere, — diris 
Sam. 

— Ha, — diris Ted, — aŭdas ja, se oni aŭskultas. Sed mi 
povas aŭdi kameno-rakontojn kaj porinfanajn historiojn 
hejme, se mi tion deziras. 

— Sendube, — rebatis Sam, — kaj ŝajnas al mi, ke troviĝas 
en ili pli da vero ol vi supozas. Kiu inventis la rakontojn 
ĉiuokaze? Pripensu ekzemple drakojn. 

— Dankon, ne, — diris Ted, — tion mi ne faros. Mi aŭdis pri 
ili, kiam mi estis juna, sed ne necesas kredi pri ili nun. 
Ekzistas nur unu Drako en Apudakvo, kaj tiu estas Verda, 

— li diris, kaŭzante ĝeneralan ridadon. 

— Bone, — diris Sam, ridante kun la aliaj. — Sed kio pri tiuj 
Arbohomoj, tiuj gigantoj, kiel oni povus nomi ilin? Oni ja 
diras, ke unu pli granda ol arbo estis vidita malproksime 
post la Nordaj Erikejoj antaŭnelonge. 


— Kiu estas oni? 



— Mia kuzo Hal inter aliaj. Li laboras por sinjoro Bofino ĉe 
Supramonto kaj iras al Nord-kvarono por ĉasi. Li vidis unu. 

— Diras tion, eble. Via Hal ĉiam diradas, ke li vidis aferojn; 
kaj eble li vidas aferojn, kiuj ne troviĝas. 

— Sed tiu estis tiel granda kiel ulmo, kaj marŝis — marŝis 
sep jardojn ĉiupaŝe, minimume. 

— Do mi vetas, ke ne minimume. Tio, kion li vidis, estis ulmo, 
plej verŝajne. 

— Sed tiu marŝis, mi insistas; kaj ne troviĝas eĉ unu ulmo 
sur la Nordaj Erikejoj. 

— Sekve Hal ne povis vidi ulmon, — diris Ted. 

Okazis iom da ridado kaj aplaŭdado; la aŭskultintoj ŝajnis 
supozi, ke Ted trafis. 

— Malgraŭ ĉio, — diris Sam, — vi ne povas malagnoski, ke 
aliaj krom nia Halfasto vidis strangulojn transpasi la 
Provincon — transpasi ĝin, notu; aliaj estas resendataj ĉe la 
landlimoj. La Limuloj neniam antaŭe estis tiel okupataj. Kaj 
mi aŭdis famojn, ke la elfoj moviĝas okcidenten. Oni ja diras, 
ke ili iras la havenojn, malproksimen post la Blankaj Turoj. 

Sam gestis per la brako malprecize: nek li nek iu ajn el ili 
sciis, kiom malproksima estas la maro, aliflanke de 1' 
malnovaj turoj preter la okcidenta limo de la Provinco. Sed 
malnova tradicio estis, ke tie malproksime troviĝis la Grizaj 
Havenoj, de kiuj elfŝipoj kelkfoje ekvelis, kaj neniam revenis. 

— lii velas, velas, veladas trans la maron, iii iras okcidenten 
kaj forlasas nin, — diris Sam, duonĉantante la vortojn, 
skuante triste kaj solene la kapon. Sed Ted ridis. 



— Nu, nenio nova, se vi kredas la antikvajn rakontojn. Kaj al 
mi ne estas klare, kiom tio koncernas min aŭ vin. Lasu ilin 
veli! Sed mi garantias, ke vi ne vidis ilin fari tion; nek iu ajn 
alia en la Provinco. 

— Nu, mi ne scias, — diris Sam penseme. Li kredis, ke unu 
fojon li vidis elfon en la arbaro, kaj ankoraŭ esperis iam vidi 
aliajn. El ĉiuj legendoj, kiujn li aŭskultis dum siaj fruaj jaroj, 
tiuj fragmentoj de rakontoj kaj duonmemoritaj historioj pri la 
elfoj, kiujn la hobitoj konis, ĉiam emociis lin plej profunde. 

— Troviĝas iuj, eĉ en tiu ĉi loko, kiuj konas la Helulojn kaj 
ricevas novaĵojn pri ili, — li diris. — Jen sinjoro Baginzo, 
ekzemple, por kiu mi laboras. Li diris al mi, ke ili ekvelas, kaj 
li konas iom pri elfoj. Kaj maljuna sinjoro Bilbo konis eĉ pli: 
multe mi konversaciis kun li, kiam mi estis eta knabo. 

— Ho, al ambaŭ mankas klapo, — dirisTed. — Ĉiuokaze 
maljuna Bilbo malhavis klapon en la kapo, kaj al Frodo 
ekmankas. Se de tie vi ricevas viajn novaĵojn, vi neniam 
malhavos sensencaĵojn. Nu, amikoj, mi hejmeniras. Sanon al 
vi! — Li eltrinkis sian kruĉon kaj brue foriris. 

Sam sidis silente kaj diris nenion pli. Multon li havis por 
pripensi. Ekzemple, multo estis farenda en la Bag-Enda 
ĝardeno, kaj morgaŭ estus tago tre okupata, se la vetero 
pliboniĝus. La herbo kreskis rapide. Sed la menson de Sam 
okupis ne nur la ĝardeno. Post kelka tempo li suspiris, 
stariĝis kaj eliris. 

Estis frua aprilo, kaj la ĉielo jam sennubiĝis post peza 
pluvado. La suno subiris, kaj malvarmeta pala vespero kviete 
noktiĝadis. Li marŝis hejmen sub la fruaj steloj tra Hobiturbo 
kaj supren laŭ la Monteto, fajfante mallaŭte kaj penseme. 

Ĝuste tiutempe reaperis Gandalfo post sia longa foresto. 

Dum tri jaroj post la Festo li restis malproksime. Poste li 



vizitis mallonge Frodon, kaj rigardesplorinte lin tre zorge 
foriris denove. Dum la postaj unu-du jaroj li reaperis relative 
ofte, alvenante neatendite post la krepusko, kaj forirante 
senaverte antaŭ la sunleviĝo. Li rifuzis diskuti siajn proprajn 
aferojn kaj vojaĝojn kaj ŝajnis interesiĝi ĉefe pri etaj informoj 
rilate la sanon kaj agadon de Frodo. 

Tiam subite ĉesis liaj vizitoj. Jam pasis pli ol naŭ jaroj de 
kiam Frodo vidis lin aŭ aŭdis pri li, kaj li komencis supozi, ke 
la sorĉisto neniam revenos kaj rezignis interesiĝi pri hobitoj. 
Sed tiun vesperon, dum Sam marŝis hejmen, kaj krepusko 
noktiĝis, aŭdiĝis sur la kabineta fenestro la iam konata 
frapeto. 

Frodo bonvenigis surprizite kaj ĝojplene sian malnovan 
amikon. Ili fikse rigardadis unu la alian. 

— Ĉio en ordo, ĉu? — diris Gandalfo. — Vi aspektas same 
kiel ĉiam, Frodo! 

— Ankaŭ vi, — Frodo respondis; sed sekrete li pensis, ke 
Gandalfo aspektas pli maljuna kaj pli zorgoplena. Li urĝe 
petis de li novaĵojn pri li kaj pri la vasta mondo, kaj baldaŭ ili 
profundiĝis en konversacion, kaj ili restis sendormaj dum 
granda parto de la nokto. 

La postan matenon, post malfrua matenmanĝo, la sorĉisto 
sidis kun Frodo apud la malfermita fenestro de 1' kabineto. 
Hela fajro estis en la kameno, kvankam la suno estis varma, 
kaj la vento estis suda. Ĉio aspektis freŝa, kaj la nova verdo 
de I' printempo tremadis sur la kampoj kaj sur la pintoj de I' 
arbofingroj. 

Gandalfo pensis pri printempo, antaŭ preskaŭ okdekjaroj, 
kiam Bilbo forkuris el Bag-Endo sen eĉ naztuko. Liaj haroj 
estis eble pli blankaj ol tiam, kaj liaj barbo kaj brovoj estis 
eble pli longaj, kaj lia vizaĝo pli sulkita pro zorgoj kaj saĝo; 



sed brilis liaj okuloj same vigle, kaj li fumis kaj blovis 
fumringojn same energie kaj ĝojplene. 


Li fumis en silento, ĉar Frodo sidis senmove, profunde 
pensante. Eĉ en la matena lumo li sentis la malhelan ombron 
de la novaĵo alportita de Gandalfo. Fine li rompis la silenton. 

— Hieraŭ nokte vi komencis rakonti al mi strangaĵojn pri mia 
rin~ go, Gandalfo, — li diris. — Kaj poste vi ĉesis, ĉar vi diris, 
ke tiajn aferojn oni prefere lasu ĝis taglumo. Ĉu vi ne pensas, 
ke prefere vi finrakontu nun? Vi asertas, ke la ringo estas 
danĝera, multe pli danĝera ol mi supozas. Kiamaniere? 

— Multmaniere, — respondis la sorĉisto. — Gi estas multe pli 
potenca, ol mi riskis supozi unuavide, tiel potenca, ke en la 
fino ĝi komplete venkos iun ajn mortemulon, kiu posedos 
ĝin. Ĝi plenregos lin. 

» En Eregiono antaŭ longe multaj elfaj ringoj estis fabrikitaj, 
magiaj ringoj, kiel vi nomas ilin, kaj ili estis, kompreneble, 
diversspecaj: iuj pli potencaj, iuj malpli. La malpli potencaj 
ringoj estis nur provaĵoj de la metio antaŭ ol ĝi plenkreskis, 
kaj laŭ la elfaj metiistoj ili estis nuraj bagatelaĵoj — tamen, 
laŭ mia opinio, danĝeraj al mortemuloj. Sed la Grandaj 
Ringoj, la Ringoj de Potenco, ili estis efektive danĝeregaj. 

» Mortemulo, Frodo, kiu retenas unu el la Grandaj Ringoj, ne 
mortas, sed li nek kreskas nek ricevas pli da vivo, li 
tutsimple daŭras, ĝis fine ĉiu minuto estas tedaĵo. Kaj se li 
ofte uzas la Ringon por nevidebligi sin, li fadas: finfine li 
fariĝas nevidebla, kaj marŝas en la krepusko sub rigardo de 
la malhela potenco, kiu regas la Ringojn. Jes, pli aŭ malpli 
frue — malpli, se li estas forta aŭ bonintenca komence, sed 
nek forto, nek bonintenco daŭros eterne — pli aŭ malpli frue 
la malhela potenco englutos lin. 



— Kiel timige! — diris Frodo. Sekvis longa silento. La sono de 
Sam Vato tondanta la gazonon enpenetris de la ĝardeno. 

— Kiom longe vi scias tion? — demandis finfine Frodo. — Kaj 
ĝis kioma grado Bilbo sciis? 

— Bilbo sciis ne pli, ol li sciigis al vi, mi certas, — diris 
Gandalfo. — Li certe neniam donus al vi ion, kion li supozus 
danĝero, eĉ kvankam mi promesis prizorgi vin. Li pensis, ke 
la ringo estas tre bela, kaj laŭbezone tre utila; kaj se io estis 
malĝusta aŭ nenormala, tio estis li mem. Li diris ke ĝi “pli kaj 
pli okupis lian menson”, kaj li senĉese zorgis pri ĝi; sed li ne 
suspektis, ke kulpas la ringo mem. Tamen li rimarkis, ke 
necesas okupiĝi pri la aĵo; ĝi ne ŝajnis ĉiam samgranda aŭ 
sampeza; ĝi ŝrumpis aŭ ŝvelis strangmaniere, kaj povis 
subite forgliti desur fingro, sur kiu ĝi estis strikta. 

— Jes, li avertis min pri tio en sia lasta letero, — diris Frodo, 

— do mi ĉiam konservis ĝin sur ĝia ĉeno. 

— Tre saĝe, — diris Gandalfo. — Sed rilate sian longan vivon, 
Bilbo tute neniam ligis tion al la ringo. Li proprigis al si la 
tutan meriton de tio, kaj tre fieris pri ĝi. Malgraŭ tio, ke li iĝis 
malflegma kaj maltrankvila. “Maldika kaj eltirita”, — li diris. 
Signo, ke ekregas la ringo. 

— Kiom longe vi sciis ĉion ĉi? — demandis Frodo denove. 

— Sciis? — diris Gandalfo. — Mi sciis multon, kion scias nur 
la Saĝaj, Frodo. Sed se vi celas diri, “sciis pri tiu ĉi ringo”, nu, 
mi ankoraŭ ne scias, oni povus diri. Atendas lasta 
eksperimento. Sed mi ne plu pridubas mian konjekton. Kiam 
mi unue ekkonjektis? — li meditis, traserĉante sian 
memoron. — Mi pripensu. — Tio okazis en la jaro, kiam la 
Blanka Koncilio elpelis la malhelan potencon el Mornarbaro, 
ĝuste antaŭ la Batalo de Kvin Armeoj, kiam Bilbo trovis sian 
ringon. Ombro kovris mian koron tiam, kvankam mi ankoraŭ 



ne sciis, kion mi timas. Mi scivolis ofte, kiel Golumo akiris 
Grandan Ringon, kia ĝi klare estis — tio, almenaŭ, evidentis 
jam de la komenco. Poste mi aŭdis la strangan rakonton de 
Bilbo, kiel li "vetgajnis” ĝin, kaj tion mi ne povis kredi. Kiam 
mi finfine sukcesis elpremi el li la veron, mi konstatis tuj, ke 
li klopodis eksterdubigi sian rajton al la ringo. Tre simile al 
Golumo, kun ties “naskiĝdata donaco”. La mensogoj tro 
similis unu alian por trankviligi min. Klare la ringo posedis 
potencon malsanecan, kiu senprokraste ekinfluis ĝian 
kuratoron. Tio estis la unua reala averto ricevita de mi, ke ne 
ĉio estas en ordo. Mi diris al Bilbo ofte, ke tiajn ringojn oni 
prefere lasu neuzitaj; sed tio lin indignigis, kaj li baldaŭ 
ekkoleris. Malmulton pluan mi povisfari. Mi ne povis forpreni 
ĝin de li sen kaŭzi pli grandan domaĝon; kaj mi ĉiuokaze 
tion ne rajtis. Mi povis nuratendi rigardante. Eble mi 
povintus konsulti Sarumanon la Blankan, sed io ĉiam 
malhelpis min. 

— Kiu li estas? — demandis Frodo. — Mi neniam antaŭe 
aŭdis pri li. 

— Eble ne, — respondis Gandalfo. — Ne koncernas lin, aŭ ne 
koncernis, la hobitoj. Tamen li estas elstara inter la Saĝaj. Li 
estas ĉefo de mia ordeno kaj la estro de la Koncilio. 

Profundas liaj scioj, sed kun ili kreskis lia fiero, kaj al li 
malplaĉas iaj intervenoj. La tradiciaro de I' elfaj ringoj, jen lia 
fako. Li longe studis ilin, serĉante la perditajn sekretojn de 
ilia fabrikado; sed kiam la Ringoj estis debatitaj en la 
Koncilio, ĉio, kion li konsentis malkaŝi al ni el sia ringo-kono, 
kontraŭdiris miajn timojn. Do, mia dubemo dormis — sed 
netrankvile. Plu mi rigardis kaj atendis. 

» Kaj ĉio ŝajnis en ordo ĉe Bilbo. Kaj la jaroj pasis. Jes, ili 
pasis, kaj ili ŝajnis ne tuŝi lin. Li montris neniajn signojn de 
pliaĝiĝo. La ombro kovris min denove. Sed mi diris al mi: 



“Finfine li devenas de 1' patrina flanko de familio longviva. 
Restas tempo ankoraŭ. Atendu!” 

» Kaj mi atendis. Gis tiu nokto, kiam li forlasis tiun ĉi domon. 
Li tiam diris kaj faris aferojn, kiuj plenigis min de timo, kiun 
ne povis forigi iuj ajn vortoj de Sarumano. Mi sciis finfine, ke 
io malhela kaj mortiga filaboras. Kaj ekde tiam mi pasigis la 
pliparton de la jaroj, eltrovante la veron pri ĝi. 

— La damaĝo neniel estis permanenta, ĉu? — demandis 
Frodo netrankvile. — Estis al li bonorde post iom da tempo, 
ĉu ne? Li povis ripozi en paco, mi volas diri? 

— Li tuj sin sentis pli bonfarta, — diris Gandalfo. — Sed 
ekzistas nur unu Potenco en tiu ĉi mondo, kiu scias ĉion pri 
la Ringoj kaj ties efikoj; kaj laŭ mia scio ne ekzistas iu ajn 
Potenco en la mondo, kiu scias ĉion pri la hobitoj. Inter la 
Saĝaj mi estas la sola, kiu interesiĝas pri la hobitoj: konfako 
maleminenta, sed surprizoplena. Molaj kiel butero ili povas 
esti, kaj tamen kelkfoje obstinaj kiel malnovaj arbradikoj. Mi 
opinias, ke iuj probable kapablus rezisti la Ringojn multe pli 
longe ol kredas la plimulto el la Saĝaj. Al mi ŝajnas, ke vi ne 
havu zorgojn pri Bilbo. 

» Kompreneble, li posedis la ringon dum multaj jaroj, kaj uzis 
ĝin, do eble necesos longa tempo ĝis la influo malaperos 

— ĝis estos sendanĝere se li revidos ĝin, ekzemple. Se ne, li 
eble pluvivos dum jaroj, tute feliĉe: nur haltos tie, kie li estis, 
kiam li liberiĝis de ĝi. Ĉar en la fino li rezignis pri ĝi 
propravole: tre grava punkto. Ne, mi ne ĝenis min plu pri 
kara Bilbo, kiam li fine malkroĉiĝis de ĝi. Estas ĝuste vi, pri 
kiu mi sentas respondecon. 

» Ekde kiam Bilbo foriris, mi havis profundajn zorgojn pri vi, 
kaj pri ĉiuj ĉi ĉarmaj, absurdaj, senrimedaj hobitoj. Estus 
doloriga bato al la mondo, se la Malhela Potenco venkus la 



Provincon; se ĉiuj viaj bonkoraj, gajaj, stultaj, Bolĝeroj, 
Kornblovoj, Bofinoj, Bresgirdeloj, kaj la ceteraj, por ne paroli 
pri la ridindaj Baginzoj, sklaviĝus. 

Frodo frostotremis. 

— Sed pro kio ni sklaviĝu? — li demandis. — Kaj pro kio li 
dezirus tiajn sklavojn? 

— Se diri la veron, — respondis Gandalfo, — mi kredas, ke 
ĝis nun — ĝis nun, atentu — li tute preterrimarkis la ekziston 
de hobitoj. Vi devus esti dankema. Sed via sekureco forpasis. 
Li vin ne bezonas — li havas multajn servistojn pli utilajn 

— sed li neniam plu forgesos vin. Kaj hobitoj mizersklavaj 
multe pli plaĉus al li ol hobitoj feliĉaj kaj liberaj. Ekzistas tiaj 
fenomenoj, kiaj malico kaj venĝemo! 

— Ĉu venĝemo? — diris Frodo. — Venĝemo pro kio? Mi 
ankoraŭ ne komprenas, kiamaniere ĉio ĉi tuŝas Bilbon kaj 
min kaj nian ringon. 

— Ĉiel ĝi tuŝas vin, — diris Gandalfo. — Vi ankoraŭ ne 
konscias la veran danĝeregon; sed tion vi konscios. Mi mem 
ne certis pri ĝi, kiam mi lastfoje estis ĉi tie, sed jam tempo 
venis por paroli. Donu al mi por momento la ringon. 

Frodo elprenis ĝin de sia pantalonpoŝo, kie ĝi estis kroĉita al 
ĉeno pendanta de 1' zono. Li malkroĉis ĝin kaj transdonis ĝin 
malrapide al la sorĉisto. Gi subite sentiĝis tre peza, kvazaŭ 
iel ĝi aŭ Frodo mem malemus, ke tuŝu ĝin Gandalfo. 

Gandalfo levis ĝin. Gi aspektis farita el pura kaj solida oro. 

— Ĉu vi povas vidi sur ĝi iujn gravuraĵojn? — li demandis. 

— Ne, — diris Frodo. — Malestas tiaj. Gi estas tute 
senornama, kaj neniam ĝi montras grataĵon aŭ signon de 



foruziĝo. 

— Nu bone, rigardu! — Mirigante kaj maltrankviligante 
Frodon, la sorĉisto subite ĵetis ĝin en la mezon de ardanta 
fajrangulo. Frodo elpuŝis krion kaj palpserĉis karboprenilon; 
sed Gandalfo retenis lin. 

— Atendu! — li diris ordonvoĉe, ĵetante al Frodo ekrigardon 
el sub la hirtaj brovoj. 

Neniel videble ŝanĝiĝis la ringo. Post kelka tempo Gandalfo 
stariĝis, fermis la ŝutrojn, kaj kuntiris la kurtenojn. La 
ĉambro iĝis malluma kaj silenta, kvankam klakado de I' 
tondilo de Sam, jam pli proksima al la fenestroj, plu aŭdiĝis 
mallaŭte el la ĝardeno. La sorĉisto staris momente, 
rigardante la fajron; poste li klinis sin kaj per la karboprenilo 
eltiris la ringon ĝis la antaŭkameno, kaj tuj ĝin enmanigis. 
Frodo spasme respiris. 

— Ĝi estas tute malvarmeta, — diris Gandalfo. — Prenu ĝin! 

— Frodo ricevis ĝin sur sian foriĝeman manplaton: ĝi ŝajnis 
iĝinta pli ol iam dika kaj peza. 

— Levu ĝin! — diris Gandalfo. — Kaj rigardu de proksime! 
Kiam Frodo tion faris, li jam ekvidis fajnajn liniojn, pli fajnajn 
ol la plej fajnaj plumstrekoj, etendiĝantajn laŭlonge de I' 
ringo, ekstere kaj interne: linioj fajraj, kiuj ŝajnisformi 
literojn de flua skribmaniero. Ili helis pike brilaj, kaj tamen 
foraj, kvazaŭ el profundego. 



— Mi ne scias legi la fajrajn literojn, — diris Frodo tremvoĉe. 



— Ne, — diris Gandalfo, — sed mi scias. La literoj estas elfaj, 
laŭ la antikva maniero, sed la lingvo estas tiu de Mordoro, 
kiun mi ne prononcos ĉi tie. Sed en la Komuna Lingvo jen kio 
estas skribita, sufiĉe fidele: 

Unu Ringo ilin regas, Unu ilin prenas, 

Unu Ringo en mallumon ilin gvidas kaj katenas. 

» Tio estas nur du versoj el strofo jam longe konata en elfaj 
tradicioj: 

Tri ringoj por la elfoj sub la hela ĉiel', 

Sep por la gnomoj en salonoj el ŝton'. 

Naŭ por la homoj sub la morto-sigel', 

Unu por la Nigra Reĝo sur la nigra tron' 

Kie kuŝas Ombroj en Mordora Land'. 

Unu Ringo ilin regas, Unu ilin prenas, 

Unu Ringo en mallumon ilin gvidas kaj katenas 
Kie kuŝas Ombroj en Mordora Land'.[6] 

Li paŭzis, poste diris malrapide per profunda voĉo: 

— Tio ĉi estas la Mastro-ringo, la Unu Ringo por ĉiujn regi. 

Tio ĉi estas la Unu Ringo, kiun li perdis antaŭ longe-longe, 
ege malfortiginte sian potencon. Li tre deziras ĝin — sed li 
nepre ne reakiru ĝin. 

Frodo sidis silenta kaj senmova. Timo ŝajnis aletendi 
larĝegan manon, kiel malhelan nubon leviĝantan en la 
oriento kaj minacantan engluti lin. 

— Tiu ĉi ringo! — li balbutis. — Kiel, kiel povis okazi, ke ĝi 
alvenis min? 

— Ha! — diris Gandalfo. — Tio estas tre longa rakonto. La 
originoj troviĝas prae en la Nigraj Jaroj, kiujn memoras nun 
nur la tradicigardantoj. Se mi rakontus al vi tiun tutan 


historion, ni plu sidadus ĉi tie ĝis kiam la printempo jam 
vintriĝis. Sed en la pasinta nokto mi rakontis al vi pri 
Saŭrono la Granda, la Malhela Mastro. La onidiroj, kiujn vi 
aŭdis, estas veraj: li ja releviĝis kaj lasis sian turon en 
Mornarbaro kaj revenis al sia antikva fortikaĵo en la Malluma 
Turo de Mordoro. Tiun nomon eĉ vi hobitoj aŭdis, kiel ombron 
rande de malnovaj rakontoj. Ĉiam post malvenko kaj 
ripoztempo, la Ombro aliformiĝas kaj kreskas denove. 

— Se nur ĝi ne devis okazi en mia epoko, — diris Frodo. 

— Tiel pensas ankaŭ mi, — diris Gandalfo, — kaj tiel pensas 
ĉiuj, kiuj travivas tiajn epokojn. Sed tion ne ili decidas. Ni 
rajtas decidi nurtion, kion fari dum la tempo allasita al ni. 

Kaj jam, Frodo, nia epoko ekaspektas nigra. La Malamiko 
rapide tre fortiĝas. Liaj planoj, laŭ mia opinio, estas ankoraŭ 
nematuraj, sed ili maturiĝas. Ni havos grandajn 
malfacilaĵojn. Ni havus grandajn malfacilaĵojn eĉ sen tiu ĉi 
terura hazardaĵo. Al la malamiko ankoraŭ mankas unu afero 
pordoni al li forton kaj konojn porfrakasi ĉian reziston, 
rompi la lastajn defendrimedojn, kaj kovri ĉiujn landojn per 
dua mallumo. Al li mankas la Unu Ringo. 

» La Trion, plej belan el ĉiuj, la elfaj mastroj kaŝis al li, kaj 
tiujn lia mano neniam tuŝis aŭ makulis. Sepon la gnomaj 
reĝoj posedis, sed el ĝi li rehavigis al si tri, kaj la ceterajn 
konsumis la drakoj. Naŭ li donis al homoj, fieraj kaj fortaj, kaj 
tiel enretigis ilin. Antaŭ longe ili venis sub rego de la Unu, 
kaj ili iĝis Ringfantomoj, ombroj en lia granda Ombro, la plej 
timindaj el liaj servistoj. Antaŭ longe. Pasis multaj jaroj de 
kiam la Naŭ marŝis ekstere. Tamen, kiu scias? Dum la Ombro 
denove kreskas, eble ankaŭ ili marŝos ankoraŭfoje. Sed ĉit! 

Ni ne parolos pri tiaj aferoj eĉ en la mateno de I' Provinco. 


» Do statas jene: la Naŭon li altiris al si; ankaŭ la Sepon, 
krom la detruitaj. La Trio restas kaŝita. Sed tio ne plu ĝenas 



lin. Li bezonas nur la Unu; ĉar li fabrikis mem tiun ringon, ĝi 
estas lia, kaj li lasis trapasi en ĝin grandan parton de sia 
antaŭa potenco, tiel ke li povu regi ĉiujn aliajn. Se li reakiros 
ĝin, tiam li denove estros ĉiujn, kie ajn ili troviĝos, eĉ la 
Trion, kaj ĉio plenumita per ili malkaŝiĝos, kaj li estos pli ol 
iam potenca. 

» Kaj jen la terura hazardaĵo, Frodo. Li kredis, ke la Unu 
pereis; ke detruis ĝin la elfoj, kiel devis okazi. Sed li jam 
scias, ke ĝi ne pereis, ke ĝi estas trovita. Do li serĉas, 
serĉadas ĝin, kaj lia tuta pensado celas tion. Gi estas lia 
granda espero kaj nia granda timo. 

— Kial, kial ĝi ne estas detruita? — ekkriis Frodo. — Kaj kiel 
okazis, ke la Malamiko perdis ĝin, se tiel potenca li estis, kaj 
ĝi estis al li tiel valorega? — Li spasme premis la Ringon, 
kvazaŭ li jam vidus malhelajn fingrojn etendiĝantajn por ĝin 
forkapti. 

— Ĝi estis forprenita de li, — diris Gandalfo. — La 
rezistoforto de la elfoj pratempe estis pli granda; kaj ne ĉiuj 
homoj distanciĝis de ili. La homoj el Okcidentio aldonis sian 
helpon. Tiu estas ĉapitro el la antikva historio, kiun 
rememori estus eble taŭge; ĉar tiam ekzistis ankaŭ malĝojo, 
kaj ĉirkaŭvenanta mallumo, sed granda kuraĝo, kaj 
grandiozaj faraĵoj, kiuj ne tute vanis. lam, eble, mi rakontos 
al vi la tutan historion, aŭ vi aŭdos ĝin tutan en rakonto de 
iu, kiu pli bone konas ĝin. 

» Sed intertempe, antaŭ ĉio vi bezonas scii, kiel alvenis al vi 
tiu ĉi aĵo, kaj tio estas rakonto sufiĉe longa, jen ĉio, kion mi 
diros. Estis elfreĝo Gil-Galado, kaj Elendilo el Okcidentio, 
kiuj venkis Saŭronon, kvankam iii mem pereis tion farante; 
kaj Isilduro, la filo de Elendilo, fortranĉis la Ringon de sur la 
mano de Saŭrono kaj proprigis ĝin al si. Tiam Saŭrono estis 
venkita, kaj lia spirito fuĝis kaj estis dum longaj jaroj kaŝita. 



ĝis lia ombro denove formiĝis en Mornarbaro. Sed la Ringo 
estis perdita. Gi enfalis la Grandan Riveron Anduino, kaj 
malaperis. Ĉar Isilduro marŝis norden laŭ la orienta bordo de 
r Rivero, kaj proksime de la Iridaj Kampoj lin embuskis la 
orkoj de 1' Montoj, kaj preskaŭ ĉiuj liaj sekvantoj estis 
mortigitaj. Li ensaltis la akvon, sed dum li naĝis la Ringo 
forglitis de lia fingro, kaj poste la orkoj lin ekvidis kaj sage 
mortigis. 

Gandalfo paŭzis. 

— Kaj tie en la malhelaj fundaĵoj inter la Iridaj Kampoj, — li 
diris, — la Ringo forpasis el konateco kaj legendoj; kaj eĉ 
tiom el ĝia historio estas nun konata nur al malmultaj, kaj la 
Konsilio de I' Saĝuloj povis eltrovi neniom pli. Sed finfine 
ŝajnas al mi, ke mi kapablas daŭrigi la rakonton. 

» Longe poste, sed ankoraŭ tre prae, loĝadis borde de la 
Granda Rivero rande de Sovaĝujo popoleto lertmana kaj 
kvietpaŝa. Mi konjektas, ke ĝi estis hobiteca, parenca al la 
patroj de I' patroj de I' sturoj, ĉar ĝi amis la Riveron, kaj ofte 
naĝis en ĝi, aŭ konstruis boatetojn el junkoj. Inter ili troviĝis 
familio altreputacia, pli multnombra kaj riĉa ol la plimulto, 
kaj ĝin regis avino de I' popolo, severa kaj saĝa pri la 
malnova konaro, tiom, kiom ili posedis ĝin. La plej 
esplorerna kaj scivolema familiano nomiĝis Smeagolo. Lin 
interesis radikoj kaj originoj; li plonĝis en profundajn 
lagetojn; li trafosis sub arboj kaj kreskantaj vegetaĵoj; li 
tunelis en verdajn teramasojn; kaj li ĉesis suprenrigardi al la 
montetopintoj, aŭ arbaj folioj, aŭ floroj malfermiĝantaj en la 
aero; lia kapo kaj liaj okuloj direktiĝis malsupren. 

» Li havis amikon similspecan, nomatan Deagolo, pli 
akrokulan sed ne tiel viglan kaj fortan. Foje ili enboatiĝis kaj 
aliris la Iridajn Kampojn, kie troviĝis bedegoj da iridoj kaj 
skirpoj. Tie eliris Smeagolo kaj tranazis la bordon, sed 



Deagolo sidis en la boato porfiŝkapti. Subite, granda fiŝo 
surhokiĝis, kaj antaŭ ol li sciis, kio okazas, li estis eltrenita 
en la akvon ĝis la fundo. Tie li forlasis sian ŝnureton, ĉar 
ŝajnis al li, ke li vidas ion brilantan sur la riverfundo; kaj 
retenante la spiron li ekkaptis ĝin. 

» Poste li alsurfaciĝis sputante, kun herbaĉoj inter la haroj 
kaj manpleno da koto; kaj li alnaĝis la bordon. Kaj jen! kiam 
li forlavis la koton, sur lia mano kuŝis bela ora ringo; kaj ĝi 
ekbrilis kaj fajreris en la sunlumo, tiel ke lia koro ĝojis. Sed 
Smeagolo estis gvatinta lin de malantaŭ arbo, kaj dum 
Deagolo avide okulumis la ringon, Smeagolo mallaŭte 
alpaŝis lin deposte. 

» — Donu tion, Deagolo, mia kara, — diris Smeagolo trans la 
ŝultron de 1' amiko. 

» — Kial? — diris Deagolo. 

» — Ĉar hodiaŭ estas mia naskiĝdatreveno, mia kara, kaj mi 
volas havi ĝin. 

» — Al mi ne gravas, — diris Deagolo. — Mi jam donis al vi 
donacon, pli multekostan ol oportunis al mi. Tion ĉi trovis mi, 
kaj mi nepre retenas ĝin. 

» — Ho, ĉu vere, mia kara, — diris Smeagolo; kaj li kaptis la 
gorĝon de Deagolo kaj lin strangolis, ĉar la oro aspektis tiel 
brila kaj bela. Poste li surfingrigis la ringon. 

» Neniu iam ajn eltrovis, kio okazis al Deagolo; li estis 
murdita malproksime de sia hejmo, kaj lia kadavro estis lerte 
kaŝita. Sed Smeagolo hejmeniris sola; kaj li trovis, ke neniu 
el la familio povas vidi lin, kiam li portas la ringon. Al li tre 
plaĉis tiu eltrovo kaj li ĝin kaŝis; kaj li ĝin uzis por elfosi 
sekretojn, kaj li utiligis ruze kaj malice siajn konojn. Li iĝis 
akrokula kaj aŭdopreta pri ĉio misefika. La ringo estis 



doninta al li potencon laŭ lia staturo. Ne mirindas, ke li tre 
malpopulariĝis kaj estis forpuŝata (kiam videbla) de ĉiuj siaj 
parencoj. Ili piedbatis lin, kaj li mordis iliajn piedojn. Li 
komencis ŝteladi, kaj ĉirkaŭiri murmurante al si, kaj 
gargarante gorĝe. Do ili nomis lin Golumo, malbenis lin, kaj 
diris, ke li foriru malproksimen; kaj lia avino, dezirante 
trankvilecon, eksigis lin el la familio kaj forpelis lin el sia 
truo. 

» Li vagis izolite, iomete plorante pro la severeco de la 
mondo, kaj li vojaĝis apud la Rivero, ĝis li alvenis rojon, kiu 
defluis el la montoj, kaj tiun vojon li sekvis. Li kaptis per 
nevideblaj fingroj fiŝojn en profundaj lagetoj kaj manĝis ilin 
nekuiritajn. lun tagon estis tre varme, kaj dum li klinis sin al 
lageto li sentis brulumon ĉe la nuko, kaj blindiga lumo de 
sur la akvo dolorigis al li la malsekajn okulojn. Li miris pri tio, 
ĉar pri la suno li preskaŭ forgesis. Poste li suprenrigardis 
lastfoje kaj skuis kontraŭ ĝi la pugnon. 

» Sed mallevante la okulojn, li vidis en malproksimo antaŭ si 
la vertojn de I' Nebulecaj Montoj, de kiuj fluis la rojo. Kaj li 
subite ekpensis: “Estus friske kaj ombrece sub tiuj montoj. 
Tie ne povus gvati min la Suno. La radikoj de tiuj montoj 
nepre estas veraj radikoj; certe estas valoraj sekretoj tie 
entombigitaj, kiuj ne estas malkaŝitaj depost la komenciĝo. 

» Do li vojaĝis dumnokte ĝis la altaĵoj, kaj li trovis 
kaverneton, el kiu fluis la malhela rojo; kaj li serpentumis 
larvece en la sinon de I' monteto, kaj tute forpasis el la 
konateco. Kun li enombriĝis la Ringo, kaj eĉ ties farinto, kiam 
denove ekkreskis lia potenco, povis ekscii nenion pri ĝi. 

— Golumo! — ekkriis Frodo. — Golumo? ĉu vi volas diri, ke 
tiu estis ĝuste la Golumo renkontita de Bilbo? Kiel abomene! 



— Al mi ŝajnas, ke tio estas historio trista, — diris la sorĉisto, 

— kaj ĝi povis okazi al aliaj, eĉ al iuj hobitoj konitaj de ni. 

— Mi ne povas kredi, ke Golumo parencis kun hobitoj, kiom 
ajn malproksime, — diris Frodo iom indigne. — Kia koncepto 
abomena! 

— Estas tamen vere, — respondis Gandalfo. — Pri la origino 
de la hobitoj ĉiuokaze, mi scias pli bone, ol ili mem. Kaj eĉ la 
rakonto de Bilbo supozigas tiun parencecon. Multo en la 
fono de iliaj mensoj kaj memoroj estis tre simila. Ili 
komprenis unu la alian rimarkinde bone, multe pli bone ol 
hobito komprenus, ekzemple, gnomon, aŭ orkon, aŭ eĉ 
elfon. Pripensu interalie la enigmojn, kiujn ambaŭ konis. 

— Jes, — diris Frodo. — Tamen ne nur hobitoj, sed ankaŭ aliaj 
starigas enigmojn, relative samspecajn. Kaj hobitoj ne 
trompas. Golumo la tutan tempon intencis trompi. Li nur 
klopodis igi Bilbon malsingarda. Kaj supozeble amuzis lian 
malbonecon komenci ludon, kiu eble en la fino havigus al li 
facilan viktimon, sed se li perdus, tio ne damaĝus al li. 

— Tio nepre veras, bedaŭrinde, — diris Gandalfo. — Sed 
enestas io alia, al mi ŝajnas, kion vi ankoraŭ ne rimarkas. Eĉ 
Golumo ne estis komplete ruinigita. Li pruviĝis pli fortika, ol 
povus antaŭvidi eĉ unu el la Saĝuloj — kio eblus al hobito. 
Anguleto de lia menso ankoraŭ restis al li, kaj lumo trapasis 
ĝin, kvazaŭ tra fendeto en la mallumo: lumo el la pasinteco. 
Estis fakte plezure, mi opinias, aŭdi denove voĉon bonkoran, 
kiu memorigis pri vento, kaj arboj, kaj sunlumo sur la herbo, 
kaj tiaj forgesitaĵoj. 

» Sed tio, kompreneble, en la fino nur plikolerigis lian 
malvirtan parton — krom se tiu povus esti venkita. Krom se 
ĝi povus esti kuracita. — Gandalfo ĝemspiris. — Ve, tio por li 
malmulte espereblas. Tamen espero ne komplete mankas. 



Ne, malgraŭ tio, ke li posedis tiel longe la Ringon, preskaŭ 
tiel longe, kiel li kapablis memori. Ĉar jam delonge li ne 
multe portis ĝin: en la nigra mallumo ĝi malofte estis 
bezonata. Certe li neniam “forvaporiĝis”. Li plu maldikas kaj 
fortikas. Sed la afero konsumis lian menson, kompreneble, 
kaj la turmento iĝis preskaŭ neelportebla. 

» Ĉiuj “grandiozaj sekretoj” sub la montoj montriĝis nenio 
alia ol malplena nokto: nenio plu eltroveblis, nenio farindis, 
nur singardaĉa manĝado kaj memorado indigna. Li estis tute 
mizera. Li malamegis la mallumon, kaj la lumon li eĉ pli 
malamegis: li malamegis ĉion, kaj antaŭ ĉio la Ringon. 

— Kion tio signifas? — diris Frodo. — Ĉu la Ringo ne estis lia 
sole amata trezorego? Ĉar se li ĝin malamegis, kial li ne 
malakiris ĝin, aŭ ne foriris postlasante? 

— Vi devus ekkompreni, Frodo, post ĉio, kion vi aŭdis, 

— diris Gandalfo. — Li malamis kaj amis ĝin, kiel li malamis 
kaj amis sin mem. Li ne povis malakiri ĝin. Restis al li 
neniom da volforto pri la afero. 

» La Ringo Potenca prizorgas sin mem, Frodo. Gi eble 
forglitos perfide, sed ĝia posedanto neniam forlasas ĝin. 
Maksimume li flirtas kun la ideo ĝin transdoni en posedon de 
iu alia — kaj nur dum frua etapo, kiam ĝi ekkomencas 
premadi. Sed laŭ mia scio nur Bilbo sola en la historio 
transpasis flirtadon kaj efektive plenumis tion. Cetere li 
bezonis mian tutan helpon. Kaj eĉ tiel li neniam estus ĝin 
forlasinta aŭ flankenĵetinta. Ne estis Golumo, Frodo, sed la 
Ringo mem, kiu decidiĝis. La Ringo forlasis lin. 

— Kio, ĝustatempe por renkontiĝi kun Bilbo? — diris Frodo. 

— Ĉu ne orko pli taŭgus al ĝi? 

— Ne estas mokinde, — diris Gandalfo. — Ne viaflanke. Tio 
estis la plej stranga okazaĵo en la tuta ĝisnuna historio pri la 



Ringo: la alveno de Bilbo ĝuste tiumomente, kaj lia surmeto 
de mano al ĝi blinde en la mallumo. 

» Prilaboris la aferon pli ol unu potenco, Frodo. La Ringo 
klopodis reveni al sia mastro. Gi forglitis de la mano de 
Isilduro kaj lin perfidis; poste, kiam prezentiĝis okazo, ĝi 
kaptis kompatindan Deagolon, kaj tiu estis murdita; kaj post 
tio Golumon, kaj lin ĝi konsumis. Gi ne plu povis utiligi lin: li 
estis tro eta kaj malvasta; kaj tiel longe, kiel ĝi restis kun li, 
li neniam plu forlasis sian profundan lageton. Do nun, kiam 
ĝia mastro revekiĝis kaj dissendis el Mornarbaro sian 
malhelan penson, ĝi forlasis Golumon. Nur por esti 
enmanigita de la persono imageble plej malprobabla: Bilbo 
el la Provinco! 

» Malantaŭ tio funkciis io alia, ekster iu ajn plano de la 
Ringfarinto. Mi ne povas esprimi tion pli klare, ol diri, ke estis 
intencite, ke la Ringon trovu Bilbo, sed ne ties farinto. Se tiel 
estas, ankaŭ vi ricevis ĝin intencite. Kaj tio eble estas penso 
kuraĝiga. 

— Ne estas tia, — diris Frodo. — Kvankam mi ne certas, ke mi 
komprenas vin. Sed kiel vi eksciis ĉion ĉi pri la Ringo, kaj pri 
Golumo? Ĉu vi vere scias ĉion, aŭ vi ankoraŭ konjektas? 

Gandalfo rigardis Frodon, kaj liaj okuloj ekfajris. 

— Mi sciis multon kaj lernis multon, — li respondis. — Sed mi 
ne intencas raporti ĉiujn miajn agojn al vi. La historio pri 
Elendilo kaj Isilduro kaj la Unu Ringo estas konata al ĉiuj 
Saĝuloj. Estas certigite, ke via ringo estas tiu Unu Ringo per 
la fajrskribado, senkonsidere pri alia atestaĵo. 

— Kaj kiam vi eltrovis tion? — interrompis Frodo. 

— ĵus en tiu ĉi ĉambro, kompreneble, — akre respondis la 
sorĉisto. — Sed mi antaŭvidis trovi ĝin. Mi revenis el 



malhelaj vojaĝoj kaj longa serĉado porfari tiun finan teston. 
Ĝi estas la fina pruvo, kaj ĉio jam eĉ tro klaras. Difini la rolon 
de Golumo kaj plenigi perĝi la hiaton en la historio postulis 
iom da pripensado. Povas esti, ke mi komencis per konjektoj 
pri Golumo, sed mi jam ne plu konjektas. Mi scias. Mi vidis 
lin. 

— Golumon vi vidis? — ekkriis Frodo mirigite. 

— Jes. Plej evidenta farindaĵo, kompreneble, se tio eblus. Mi 
antaŭlonge provis; sed finfine mi sukcesis. 

— Do kio okazis, post kiam Bilbo eskapis de li? Ĉu tion vi 
scias? 

— Ne tiel klare. Mi rakontis al vi tion, kion Golumo pretis 
sciigi — kvankam kompreneble ne tiel, kiel mi ĝin raportis. 
Golumo estas mensogulo, kaj liajn vortojn oni devas kribri. 
Ekzemple, li nomis la Ringon sia “naskiĝdata donaco”, kaj li 
obstinis pri tio. Li diris, ke ĝin donis lia avino, kiu posedis 
multajn similspecajn belaĵojn. Ridinda pretendo. Mi neniel 
dubas, ke la avino de Smeagolo estis familiestrino, grava 
persono siamaniere, sed estis absurde diri, ke ŝi posedis 
multajn elfajn ringojn, kaj se temas pri fordono, tio estas 
mensogo. Sed mensogo havanta greneron da vero. 

» La murdo de Deagolo hantis Golumon, kaj li elpensis 
defendon, kiun li ripetadis al sia “trezorego”, dum li 
mordadis ostojn en la mallumo, ĝis li preskaŭ kredis ĝin. 
Estis fakte lia naskiĝtago. Deagolo devis donaci al li la 
ringon. Gi evidente malkaŝiĝis precize poresti donaco. Gi 
estisfakte lia naskiĝdata donaco, kaj tiel plu, kaj tiel plu. 

» Mi toleris lin laŭeble longe, sed terure gravis la vero, kaj 
fine mi devis trakti lin severege. Mi timigis lin pri fajro, kaj 
eltordis el li, iom post iom, la veran historion, kune kun 
multe da mukado kaj graŭlado. Li kredis sin miskomprenata 



kaj mistraktata. Sed finfine rakontinte al mi sian historion, 
ĝis la fino de 1' enigmoludo kaj la eskapo de Bilbo, li rifuzis 
diri plu, krom malhelaj aludoj. lon alian li timis pli profunde 
ol min. Li murmuris, ke li venĝos sin. Oni vidos, ĉu li tolerus 
esti piedbatita, kaj pelita en truon, kaj poste prirabita. 
Golumo jam havas bonajn amikojn, amikojn bonajn kaj tre 
fortajn. Ili helpos lin. Baginzo suferos pro tio. Tio estis lia 
precipa penso. Li malamis Bilbon kaj malbenis ties nomon. 
Aldone, li sciis, de kie tiu originis. 

— Sed kiel li eltrovis tion? — demandis Frodo. 

— Nu, koncerne la nomon, Bilbo tre malsaĝe mem sciigis ĝin 
al Golumo; kaj post tio ne estus malfacile eltrovi lian landon, 
kiam Golumo jam elvenis. Ho jes, li elvenis. Lia sopiro pri la 
Ringo pruviĝis pli forta ol lia timo pri la orkoj, aŭ eĉ pri la 
lumo. Post unu-du jaroj li forlasis la montaron. Vidu, 
kvankam lin ankoraŭ influis deziro pri la Ringo, tiu ne plu 
konsumis lin; li komencis iom reviviĝi. Li sentis sin maljuna, 
terure maljuna, tamen malpli timema, kaj li morteme 
malsatis. Lumon, lumon de I' Suno kaj Luno, li plu timis kaj 
malamis kaj tio ĉiamos, laŭ mia opinio; sed li estis ruza. Li 
trovis, ke li povas kaŝiĝi de I' taglumo kaj lunbrilo, kaj vojaĝi 
rapide kaj mallaŭte en la senluma nokto per siaj palaj fridaj 
okuloj, kaj kapti timantajn aŭ malsingardajn kreaĵetojn. Pro I' 
freŝa manĝaĵo kaj freŝa aero, li iĝis pli forta kaj riskema. Li 
trovis la vojon ĝis Mornarbaro, kiel oni atendus. 

— Ĉu ĝuste tie vi trovis lin? — demandis Frodo. 

— Mi lin vidis tie, — respondis Gandalfo, — sed antaŭ tio li 
jam malproksimen vagadis, spurante Bilbon. Estis malfacile 
ekscii ion certan de li, ĉar lian parolon konstante interrompis 
sakroj kaj minacoj. “Rion ĝi havis en siaj poŝetĉjoj? — li diris. 

— Mi ne diras, ne, trezorego. Eta trompulo. Ne justa 
demando. Gi la unua trompis, ĝi ja. Gi rompis regulojn. Ni 



devis premadi ĝin, jes trezorego. Kaj ni tion faros, 
trezorego!” 


»Jen specimeno de liaj paroloj. Supozeble vi ne deziras pli. 
Pro ĝi mi pasigis lacigajn tagojn. Sed pro aludoj metitaj inter 
la graŭloj mi eksciis, ke liaj plandantaj piedoj finfine portis 
lin ĝis Esgarodo, kaj eĉ ĝis la stratoj de Dalo, aŭskultantan 
sekrete kaj gvatantan. Nun, novaĵoj pri gravaj okazaĵoj 
disvastiĝis larĝe en Sovaĝujo, kaj multaj aŭdis la nomon de 
Bilbo kaj sciis, de kie li devenis. Ni tute ne kaŝis nian 
retrovojaĝon al lia hejmo en okcidenton. La akraj oreloj de 
Golumo certe eksciis baldaŭ tion, kion li volis. 

— Kial do li ne daŭrigis spuri Bilbon? — demandis Frodo. 

— Kial li ne alvenis la Provincon? 

— Ha, — diris Gandalfo, — jam, la kerno de 1' afero. Ŝajnas al 
mi, ke Golumo provis tion fari. Li ekvojaĝis kaj revenis 
okcidenten, ĝis la Granda Rivero. Sed tiam li flanken 
turniĝis. Lin ne timigis la distanco, certe. Ne, io alia lin 
fortiris. Tion pensas miaj amikoj, tiuj, kiuj elserĉis lin por mi. 

» Unue la arbarelfoj spuris lin, tasko al ili facila, ĉartiam lia 
spuro ankoraŭ freŝis. Tra Mornarbaro kaj reen ĝi kondukis 
ilin, kvankam ili neniam atingis lin. La arbaron plenigis 
onidiroj pri li, teruraj rakontoj eĉ inter bestoj kaj birdoj. La 
arbaristoj diris, ke vagadas ia nova teruraĵo, fantomo, kiu 
trinkas sangon. Gi grimpis arbojn portrovi nestojn; ĝi rampis 
en truojn portrovi la idojn; ĝi traglitis fenestrojn portrovi 
lulilojn. 

» Sed okcidentrande de Mornarbaro la spuro forturniĝis. Gi 
forvagis suden kaj forpasis el la kompetento de I' arbaraj 
elfoj kaj perdiĝis. Kaj tiam mi kulpis eraron. Jes, Frodo, kaj ne 
la unuan; tamen mi timas, ke ĝi eble montriĝos la plej grava. 



Mi rezignis pri la afero. Mi lasis lin foriri; ĉar multon mi devis 
pripensi tiutempe, kaj mi plu fidis Sarumanon. 

» Nu, tio okazis antaŭ jaroj. De tiam mi pagis tion per multaj 
malhelaj kaj danĝeroplenaj tagoj. La spuro jam delonge 
malvarmiĝis, kiam mi rekomencis la serĉadon, post kiam 
foriris Bilbo de ĉi tie, kaj mia serĉado estus vana, se ne 
kunhelpus amiko Aragorno, la plej elstara vojaĝisto kaj 
ĉasisto en tiu ĉi monda epoko. Kune ni serĉadis Golumon tra 
la tuta longo de Sovaĝujo, senespere kaj sensukcese. Sed 
finfine, kiam mi jam rezignis pri la ĉasado kaj iris aliloken, 
Golumo estis trovita. Mia amiko revenis el grandaj danĝeroj, 
kuntrenante tiun kreaĵaĉon. 

» Kion li faris, li rifuzis diri. Li nur ploris kaj nomis nin kruelaj, 
kun multe da golum en la gorĝo; kaj kiam ni insistadis, li 
plendaĉis kaj kaŭris, kaj kunfrotis siajn longajn manojn, 
lekante la fingrojn kvazaŭ li rememorus iun antaŭan 
torturon. Sed mi timas, ke dubo ne eblis: li vojaĝis laŭ sia 
malrapida kaŝiĝema maniero, paŝon post paŝo, mejlon post 
mejlo, suden, ĝis Mordoro. 

Peze silentiĝis la ĉambro. Frodo povis aŭdi sian korbatadon. 
Eĉ ekstere ĉio ŝajnis senmova. Neniel aŭdiĝis jam sono de I' 
tondilo de Sam. 

— Jes, ĝis Mordoro, — diris Gandalfo. — Ve! Mordoro altiras al 
si ĉiujn malvirtulojn, kaj la Malhela Potenco koncentris sian 
tutan volforton por kunigi ilin tie. Ankaŭ la Ringo de I' 
Malamiko certe stampis lin, lasis lin aperta al la alvoko. Kaj 
ĉiuj personoj tiam flustris pri la nova Ombro en la Sudo, kaj 
ties malamo al la Okcidento. Tie troveblus liaj bravaj novaj 
amikoj, kiuj helpus lin pri lia venĝo! 

» Mizera stultulo! En tiu lando li povis lerni multon, tro 
multon porsia bonfarto. Kaj pli aŭ malpli baldaŭ, dum li 



spionumis kaj gvatis ĉe la limregionoj, oni certe kaptis lin kaj 
kondukis al enketado. Okazis tiel, mi timas. Kiam oni trovis 
lin, li jam longe restadis tie, kaj estis elironta. Pro ia fitasko. 
Sed nun tio ne multe gravas. Lia plej fia tasko jam 
plenumiĝis. 

»Jes, ve! pere de li la Malamiko jam eksciis, ke la Unu estas 
retrovita. Li scias, kie mortis Isilduro. Li scias, kie Golumo 
trovis sian ringon. Li scias, ke ĝi ne estas unu el la Tri, ĉar 
tiuj neniam perdiĝis, kaj ili toleras neniun malvirton. Li scias, 
ke ĝi ne estas unu el la Sep, aŭ la Naŭ, ĉar ili estas 
kontrolitaj. Li scias, ke ĝi estas la Unu. Kaj finfine li aŭdis, 
ŝajnas al mi, pri hobitoj kaj la Provinco. 

» La Provinco — eble li nun serĉas ĝin, se li ne ankoraŭ 
eltrovis, kie ĝi troviĝas. Efektive, Frodo, mi timas, ke eble li 
jam pensas, ke la longe ignorita nomo Baginzo fariĝis grava. 

— Sed estas terure! — ekkriis Frodo. — Multe pli malbone, ol 
mi imagis pro viaj aludoj kaj avertoj. Ho Gandalfo, plej bona 
el amikoj, kion mi faru? Ĉar nun mi vere timas. Kion mi faru? 
Kiel domaĝe, ke Bilbo ne trapikis tiun fian kreaĵon, kiam li 
havis okazon! 

— Domaĝe? Kompato retenis lian manon. Domaĝo, kaj 
kompato: ne trapiki senbezone. Kaj li estas bone 
rekompencita, Frodo. Estu certa, ke lin tiel malmulte 
misefikis la fieco, kaj fine li eskapis, pro tio, ke tiel li iniciatis 
sian posedon de la Ringo. Per kompato. 

— Mi bedaŭras, — diris Frodo. — Sed mi estas timigita; kaj 
mi sentas al Golumo neniom da kompato. 

— Vi lin ne vidis, — intermetis Gandalfo. 

— Ne, kaj tion mi ne deziras, — diris Frodo. — Vian sintenon 
mi ne komprenas. Ĉu vi volas diri, ke vi kaj la elfoj, permesis. 



ke li plu vivu post tiuj abomenindaj agoj? Li ĉiuokaze estas 
nun tiel malvirta kiel orko, kaj nura malamiko. Li meritas 
morton. 

— Jes, meritas. Supozeble vi pravas. Multaj vivantoj meritas 
morton. Kaj iuj mortantoj meritas vivon. Ĉu tion vi povas 
aranĝi? Do ne tro entuziasme prijuĝu mortkondamnon. Ĉar 
eĉ la tre saĝaj ne antaŭvidas ĉiujn celojn. Mi ne multe 
esperas, ke Golumo estas kuracebla antaŭ ol li mortos, sed 
ekzistas tia ebleco. Kaj li estas ligita al la sorto de la Ringo. 
En mia koro sentiĝas, ke li ankoraŭ ludos ian rolon, bonan aŭ 
malbonan, antaŭ la fino; kaj kiam okazos tio, la kompato de 
Bilbo eble decidos la sorton de multaj — ne malpleje la vian. 
Ĉiuokaze, ni lin ne mortigis: li estas tre maljuna kaj tre 
mizera. La arbarelfoj lin tenas en karcero sed ili traktas lin 
tiel afable, kiel permesas iliaj saĝaj koroj. 

— Tamen, — diris Frodo, — eĉ se Bilbo ne povis mortigi 
Golumon, mi preferus, ke la Ringon li ne retenus. Mi 
preferus, se li ĝin ne trovus, kaj se mi ne havus ĝin! Kial vi 
permesas, ke mi konservu ĝin? Kial vi ne devigis min forĵeti 
ĝin, aŭ ĝin detrui? 

— Permesas al vi? Devigis vin? — diris la sorĉisto. — Ĉu vi ne 
aŭskultis ĉion, kion mi diris? Vi ne pripensis tion, kion vi 
diras. Sed koncerne forĵeton, tio evidente estus malprava. 
Tiuj Ringoj havas emon trovatiĝi. En malvirtaj manoj ĝi eble 
kaŭzus grandan malbonaĵon. Plej malbone, ĝi eble venus en 
la manojn de I' Malamiko. Fakte, tio certe okazus; ĉar tiu ĉi 
estas la Unu, kaj li utiligas sian tutan potencon por trovi ĝin 
aŭ por altiri ĝin al si. 

» Kompreneble, mia kara Frodo, tio estis danĝera al vi; kaj 
tio min profunde zorgigas. Sed tiom dependis de la afero, ke 
mi devis iom riski — kvankam, eĉ kiam mi troviĝis 
malproksime, neniam pasis tago, dum kiu la Provincon ne 



gardis atentemaj okuloj. Kondiĉe, se vi ne uzus ĝin, ŝajnis al 
mi, ke la Ringo neniam daŭre efikus al vi, ne mise, nek 
ĉiuokaze dum longa tempo. Kaj memorindas, ke antaŭ naŭ 
jaroj, kiam mi lastfoje vidis vin, mi ankoraŭ ne multon sciis 
certe. 

— Sed kial ne detrui ĝin, kiel laŭ via diro vi devis fari antaŭ 
longe? — kriis denove Frodo. — Se vi avertus min, aŭ eĉ 
sendus mesaĝon, mi ĝin forigus. 

— Ĉu vere? Kiel vi plenumus tion? Ĉu vi iam provis? 

— Ne. Sed mi supozas, ke oni povus marteli aŭ fandi ĝin. 

— Provu! — diris Gandalfo. — Provu nun! 

Frodo elpoŝigis denove la Ringon kaj rigardis ĝin. Gi nun 
aspektis senornama kaj glata, sen stampo aŭ surskribaĵo 
videblaj. La oro vidiĝis tre hela kaj pura, kaj Frodo pensis, 
kiel riĉa kaj bela estis ĝia koloro, kiel perfekta estas ĝia 
rondeco. Gi estis tute admirinda trezorego. Kiam li elpoŝigis 
ĝin, li intencis forĵeti ĝin en la plej ardan parton de la fajro. 
Sed nun li konstatis, ke tion li ne kapablas, ne sen granda 
baraktado. Li pesis la Ringon sursia mano, hezitante, kaj 
devigante sin memori ĉion rakontitan de Gandalfo; kaj tiam 
per granda fortostreĉo li moviĝis, kvazaŭ por ĝin forĵeti 

— sed li trovis, ke li remetis ĝin en la poŝon. 

Gandalfo ridis sengaje. 

— Vi vidas? Jam ankaŭ vi, Frodo, ne povas facile liberiĝi de 
ĝi, nek laŭvole domaĝi al ĝi. Kaj mi ne povus “devigi” vin 

— krom perforte, kio frakasus vian menson... Sed koncerne 
rompadon de la Ringo, perforto senutilas. Eĉ se vi prenus ĝin 
kaj frapegus ĝin per peza martelego, tio eĉ ne difektetus 
ĝin. Ĝi ne estas malfarebla per viaj manoj, aŭ per miaj. 



» Via fajreto, kompreneble, ne fandus eĉ ordinaran oron. Tiu 
Ringo jam trapasis ĝin netuŝite, kaj eĉ ne varmigite. Sed en 
tiu ĉi Provinco ne estas forĝejo, kiu kapablus entute ĝin 
ŝanĝi. Eĉ la ambosoj kaj fornoj de la gnomoj ne kapablus 
tion. Oni diris, ke drakofajro povusfandi kaj konsumi la 
Ringojn de Potenco, sed ne plu troviĝas sur la tero drako, en 
kiu la malnova fajro sufiĉe varmegas; kiel ankaŭ neniam 
ekzistis drako, eĉ ne Ankalagono la Nigra, kiu kapablis 
malutili al la Unu Ringo, la Rega Ringo, ĉartiun kreis 
Saŭrono mem. 

» Ekzistas nur unu rimedo: trovi la Fendaĵojn de 1' Destino en 
la fundaĵoj de Orodruino, la Fajromonto, kaj enĵeti tien la 
Ringon, se vi vere volas detrui ĝin, aŭ meti ĝin por ĉiam 
ekster la atingopovon de 1' Malamiko. 

— Mi ja vere volas ĝin detrui! — ekkriis Frodo. — Aŭ, nu, igi 
ĝin detruita. Mi ne estas kreita por danĝeregaj taskoj. Mi 
volas, ke neniam mi estus vidinta la Ringon. Kial min ĝi 
alvenis? Kial min oni elektis? 

— Tiaj demandoj estas nerespondeblaj, — diris Gandalfo. 

— Vi rajtas certi, ke tio okazis ne pro ia merito ne posedata 
de aliaj: ĉiuokaze ne pro via potenco aŭ saĝeco. Sed vi estas 
elektita, kaj sekve vi devas utiligi tiom da forto, koro kaj 
sprito, kiom vi havas. 

— Sed mi havas tiel malmulte da tiu kaj alia! Potenca kaj 
saĝa estas vi. Ĉu vi ne volas preni la ringon? 

— Ne! — ekkriis Gandalfo, salte stariĝante. — Kun tiu forto 
mi posedus potencon tro grandan kaj teruran. Kaj super mi 
la Ringo gajnus potencon eĉ pli grandan kaj pli teruran. 

— Ekbrilis liaj okuloj, kaj lia vizaĝo eklumis kvazaŭ pro 
interna fajro. — Ne tentu min! Ĉar mi ne volas iĝi tia, kia la 
Malhela Mastro mem. La vojo de la Ringo al mia koro estas 



pere de kompato, kompato al malforteco, kaj de deziro de la 
fortaj fari bonon. Ne tentu min! Preni ĝin estas por mi 
neallaseble, eĉ porteni ĝin sendanĝera, neuzata. La deziro 
utiligi ĝin superos mian forton. Mi tiom bezonos ĝin. Antaŭ 
mi kuŝas grandaj atencoj. 

Li aliris la fenestron kaj flankentiris la kurtenojn kaj ŝutrojn. 
Sunlumo denove radiis en la ĉambron. Ekstere Sam 
preterpasis fajfante. 

— Kaj nun, — diris la sorĉisto, returnante sin al Frodo, — ĉe 
vi la decido. Sed mi ĉiam helpos vin. — Li metis sian manon 
sur la ŝultron de Frodo. — Mi helpos vin porti tiun ĉi ŝarĝon, 
tiel longe, kiel tio estos via tasko. Sed ion ni devas fari, 
baldaŭ. La Malamiko moviĝas. 

Sekvis longa silento. Gandalfo residiĝis kaj suĉis sian pipon, 
kvazaŭ enpensiĝinte. Liaj okuloj ŝajnis fermitaj, sed de sub 
la palpebroj li atente observis Frodon. Frodo fikse rigardis la 
ruĝan ardaĵon en la fajrujo, ĝis tiu tute okupis lian 
vidkapablon, kaj li ŝajnis rigardi malsupren en profundajn 
fajroŝaktojn. Li pensis pri la Fendaĵoj de I' Destino kaj la 
teruraĵoj de I' Fajromonto. 

— Nu, — diris Gandalfo finfine. — Pri kio vi pensas? Ĉu vi 
decidis, kion fari? 

— Ne! — respondis Frodo, rekonsciiĝante post la mallumo, 
kaj trovante surprizite, ke mallume ne estas, kaj ke tra la 
fenestro li povas vidi la sunluman ĝardenon. — Aŭ eble jes. 
Laŭ tio, kion mi komprenas el viaj paroloj, mi supozas, ke la 
Ringon mi devas reteni kaj gardi, almenaŭ provizore, kion 
ajn ĝi faros al mi. 

— Kion ajn ĝi eble faros, tio okazos lante, lante malutilos, se 
vi retenos ĝin tiucele, — diris Gandalfo. 



— Espereble tiel, — diris Frodo. — Sed mi esperas, ke vi 
trovos baldaŭ iun alian, pli taŭgan, gardanton. Sed dume 
ŝajnas, ke mi prezentas danĝeron, danĝeron al ĉiuj 
proksimloĝantoj. Retenante la Ringon, mi ne povas resti ĉi 
tie. Mi devus forlasi Bag-Endon, forlasi la Provincon, forlasi 
ĉion kaj foriri. — Li ĝemspiris. — Mi volas savi la Provincon, 
se eblus al mi — kvankam foje mi taksas la loĝantojn 
neesprimeble tro stultaj kaj malspritaj, kaj sentis, ke 
tertremo aŭ invado de drakoj tre utilus por ili. Sed tion mi ne 
plu sentas. Mi sentas, ke tiel longe, kiel kuŝos malantaŭe la 
Provinco, sekura kaj komforta, mi trovos vagadon pli 
tolerebla: mi scios, ke ie troviĝas flrma fundamento, eĉ se 
sur ĝi ne povos stari denove miaj piedoj. 

» Kompreneble, mi kelkfoje pensis pri foriro, sed tion mi 
imagis kiel ian ferion, serion da aventuroj kiel tiuj de Bilbo 
aŭ pli bonaj kun feliĉa fino. Sed tiu ĉi signifos ekzilon, fuĝon 
el danĝero en danĝeron, tirante ĝin post min. Kaj supozeble 
mi devos vojaĝi sola, se plenumi tion kaj savi la Provincon. 
Sed mi sentas min tre eta, kaj tre elradikigita, kaj nu 

— timoplena. La Malamiko estas tiel potenca kaj terura. 

Tion li ne sciigis al Gandalfo, sed dum li parolis ekflamis en 
lia koro granda deziro — sekvi Bilbon, kaj eble eĉ lin retrovi. 
Tiel forta estis tio, ke ĝi venkis lian timon: preskaŭ li estus 
povinta elkuri ĝuste tiam, kaj poste laŭ la vojo sen sia 
ĉapelo, kiel faris Bilbo en simila mateno antaŭ longe. 

— Mia kara Frodo! — ekkriis Gandalfo. — Hobitoj efektive 
estas mirindaj kreaĵoj, kiel mi diris pli frue. Eblas lerni dum 
monato ĉion koneblan pri iliaj moroj, kaj tamen post cent 
jaroj ili ankoraŭ kapablas surprizi personon dum krizo. Mi 
apenaŭ atendis tian respondon, eĉ de vi. Sed ne eraris Bilbo, 
elektante sian heredonton, kvankam ii malmulte antaŭvidis, 
kiom grava tio pruviĝos. Bedaŭrinde vi pravas. Ne longe plu 
povos la Ringo resti kaŝita en la Provinco; kaj porsekureco 



de vi kaj de la aliaj, vi devos foriri, kaj lasi malantaŭe la 
nomon Baginzo. Ne estos sendanĝere havi tiun nomon, 
ekster la Provinco aŭ en la Sovaĝujo. Nun mi donos al vi 
vojaĝnomon. Kiam vi foriros, iru kiel sinjoro Submonto. 

» Sed ne ŝajnas al mi, ke vi devos iri sola, se vi konas iun 
fidindan, kiu pretus akompani vin — kaj kiun vi pretus 
kunpreni al danĝeroj nekonataj. Sed se vi serĉos kunulon, 
elektu tre singarde! Kaj gardu vin pri la paroloj, eĉ al plej 
intimaj amikoj! La malamiko havas multajn spionojn kaj 
multajn rimedojn poraŭskulti. 

Subite li eksilentis kvazaŭ aŭskultante. Frodo konsciiĝis, ke 
ĉio silentis, interne kaj ekstere. Gandalfo paŝis senbrue ĝis 
la fenestro. Poste li atingis salte la fenestrobreton, kaj 
etendis eksteren kaj suben sian longan brakon. Aŭdiĝis 
kriĉo, kaj supreniĝis, tirite per unu orelo, la krispa kapo de 
Sam Vato. 

— Nu, nu, benu mian barbon! — diris Gandalfo. — Sam Vato, 
ĉu ne? Nu, kion do vi faras? 

— Estu vi benita, sinjoro Gandalfo, moŝto! — diris Sam. 

— Nenion! Fakte mi ĝuste tondis la gazonon sub la fenestro, 
se vi komprenas min. — Por pravigi sin, li demonstris la 
heĝan tondilon. 

— Mi ne komprenas vin, — diris Gandalfo severe. — Jam de 
kelka tempo mi ne aŭdis la sonon de via tondilo. Dum kiom 
da tempo vi orelumis? 

— Relumis, sinjoro? Pardonu, mi ne komprenas vin. Mankas 
lumoj dumtage, evidente. 

— Ne stultulumu! Kion vi aŭdis, kaj kial vi aŭskultis? — La 
okuloj de Gandalfo ekbrilis kaj liaj brovoj hirtiĝis. 



— S-ro Frodo, moŝto! — kriis Sam, tremante. — Ne lasu, ke li 
malutilu al mi, sinjoro! Ne permesu, ke li aliigu min al io 
nenatura! Mia maljuna paĉjo tiam perturbiĝos. Nenion 
malbonan mi celis, honorvorte, sinjoro! 

— Li ne malutilos al vi, — diris Frodo, apenaŭ ne ridante, 
kvankam li mem estis surprizita kaj iom perpleksa. — Li 
scias, tiel bone kiel mi, ke vi celas nenion malbonan. Sed tuj 
respondu liajn demandojn, senprokraste! 

— Nu, sinjoro, — diris Sam, iom ŝancele. — Mi aŭdis multon, 
kion mi ne tute komprenis, pri malamiko, kaj ringoj, kaj 
sinjoro Bilbo, sinjoro, kaj drakoj, kaj fajra monto, kaj — kaj 
elfoj, sinjoro. Mi aŭskultis ĉar mi ne povis malhelpi min, se vi 
scias, kion mi volas diri. Dio gardu min, sinjoro, sed al mi tre 
plaĉas tiaj rakontoj. Kaj mi ankaŭ kredas ilin, diru kion ajn 
Teĉjo. Elfoj, sinjoro! Mi treege ŝatas vidi ilin. Ĉu vi povos 
kunpreni min por vidi elfojn, sinjoro, kiam vi foriros? Subite 
Gandalfo ridis. 

— Envenu! — li kriis, kaj perambaŭ brakoj li levis la 
mirigitan Samon, kune kun la tondilo kaj herbtondaĵoj, rekte 
tra la fenestro, kaj starigis lin sur la plankon. — Kunpreni vin 
por vidi elfojn, ĉu? — li diris, pririgardante tre atente Samon, 
sed kun ridetflagro sur la vizaĝo. — Do vi aŭdis, ke foriros 
sinjoro Frodo? 

— Jes fakte, sinjoro. Kaj pro tio mi singultis: kion vi aŭdis 
verŝajne. Mi klopodis malhelpi tion, sinjoro, sed ĝi eksplodis 
el mi: mi estis tiom maltrankviligita. 

— Nenio farebla, Sam, — diris Frodo malgaje. Li subite 
konstatis, ke fuĝado el la Provinco signifos disiĝojn pli 
dolorigajn ol nura adiaŭo al la konataj komfortoj de Bag- 
Endo. — Mi devos iri. Sed, — kaj tiam li severe rigardis 
Samon, — se vi vere ŝatas min, vi tenos tion tute sekreta. 



Komprenite? Se ne, se eĉ unu vorton vi elspiros pri tio, kion 
vi aŭdis ĉi tie, tiam mi esperas, ke Gandalfo aliigos vin al 
makulita bufo kaj plenigos de kolubroj la ĝardenon. 

Sam falis surgenuen, tremante. 

— Stariĝu, Sam! — diris Gandalfo. — Mi pripensis ion pli 
bonan. lon por fermi vian buŝon, kaj taŭge puni vin pro tio, 
ke vi aŭskultis. Vi foriros kune kun sinjoro Frodo! 

— Mi, sinjoro! — kriis Sam, salte stariĝante kvazaŭ hundo 
invitita al promeno. — Mi iros kaj vidos elfojn kaj ĉion! Hura 

— li kriegis, kaj poste ekploris. 



3 


Kunvenas triopo 

Vi devus iri kviete, kaj vi devus iri baldaŭ, — diris Gandalfo. 
Jam pasis du aŭ tri semajnoj, kaj ankoraŭ Frodo montris 
neniun signon, ke li pretiĝas foriri. 

— Mi scias. Sed estas malfacile, fari ambaŭ, — li 
kontraŭdiris. — Se mi nur malaperos samkiel Bilbo, la sciigo 
disvastiĝos senprokraste tra la tuta Provinco. 

— Kompreneble vi ne devas malaperi! — diris Gandalfo. 

— Tio tute ne taŭgus! Mi diris baldaŭ, ne abrupte. Se vi 
povos elpensi manieron forgliti el la Provinco sen ĝenerala 
rimarkigo, tio valorigos iomete da prokrasto. Sed nepre ne 
prokrastu tro longe. 

— Ĉu taŭgos aŭtuno, je Nia Naskiĝdato aŭ poste? 

— demandis Frodo. — Mi pensas, ke ĝis tiam mi kapablos ion 
aranĝi. 

Verdire, li tre malemis komenci nun, kiam tio aktualiĝis. Bag- 
Endo ŝajnis loĝloko pli dezirinda, ol dum jaroj ĝi ŝajnis, kaj li 
volis kiom eble frandi sian lastan someron en la Provinco. 
Kiam venus aŭtuno, li sciis, ke almenaŭ parto de lia koro 
inkliniĝus pli volonte al vojaĝado, kiel ĝi ĉiam faris dum tiu 
sezono. Li ja fakte private jam decidiĝis, ke li ekiros en tiu 
kvindeka naskiĝtago: la cent dudek-oka de Bilbo. lel tiu 
ŝajnis la ĝusta tago por ekiri kaj sekvi lin. Sekvado de Bilbo 
estis ĉefaĵo en lia menso, kaj ĝi sola igis tolerebla la penson 
pri foriro. Li pensis kiel eble plej malmulte pri la Ringo, kaj 
kien ĝi eble kondukus lin en la fino. Sed ne ĉiujn siajn 
pensojn li sciigis al Gandalfo. Kion divenis la sorĉisto, tio 
estis malfacile konjektebla. 



Li rigardis Frodon kaj ridetis. 


— Do bone, — li diris. — Verŝajne tio taŭgos — sed nepre ne 
pli malfrue. Mi maltrankviliĝas. Dume, gardu vin zorge, kaj 
ne lasu ekesti iun ajn indiketon pri tio, kien vi celas! Kaj 
certigu, ke ne babilu Sam Vato. Se li babilos, mi ja vere 
aliigos lin al bufo. 

— Koncerne kien mi celas, — diris Frodo, — estus malfacile 
malkaŝi tion. Ĉar ĝis nun eĉ mi mem ne havas klaran 
koncepton. 

— Ne absurdu! — diris Gandalfo. — Mi ne avertas kontraŭ 
tio, ke vi postlasu adreson en la poŝtoficejo! Sed vi forlasos 
la Provincon — kaj tion oni ne devus konstati, ĝis vi estos 
malproksime. Kaj vi devos iri, aŭ almenaŭ ekiri, norden, 
suden, okcidenten aŭ orienten — kaj la direkto nepre ne 
estu konata. 

— Min tiel okupis pensoj pri forlaso de Bag-Endo, kaj 
adiaŭoj, ke mi neniam eĉ pripensis la direkton, — diris Frodo. 

— Ĉar kien mi iru? Kaj laŭ kio mi navigu? Kio estu mia celo? 
Bilbo iris trovi trezoron, tien kaj reen; sed mi iros por perdi 
ĝin kaj ne reveni, se mi bone komprenas. 

— Sed vi ne povas kompreni multon, — diris Gandalfo. 

— Ankaŭ mi ne. Eble estos via tasko trovi la Fendaĵojn de 1' 
Destino; sed eble tiu tasko difiniĝos al aliaj: mi ne scias. 
Ĉiuokaze, vi ankoraŭ ne pretas portiu longa vojo. 

— Vere ne! — diris Frodo. — Sed intertempe, kien mi celu? 

— Al danĝero, sed nek tro bravaĉe, nek tro rekte, 

— respondis la sorĉisto. — Laŭ mia konsilo, direktu vin al 
Rivendelo. Tiu vojaĝo ne devus esti tro danĝera, kvankam la 
Vojo malpli glatas ol antaŭe, kaj ĝi malpliboniĝos kun la 
velko de la jaro. 



— Rivendelo! — diris Frodo. — Tre bone: mi iros orienten, kaj 
mi direktos min al Rivendelo. Mi kunprenos Samon por viziti 
elfojn; tio tre plaĉos al li. — Li parolis senĝene; sed lian 
koron subite plenigis deziro vidi la domon de Elrondo 
Duonelfa, kaj spiri la aeron de tiu profunda valo, kie loĝis en 
paco ankoraŭ multaj elfoj. 

lun somervesperon atingis 1' Arbuston Hederan kaj la Verdan 
Drakon miriga novaĵo. Gigantoj kaj aliaj aŭguraĵoj ĉeborde 
de I' Provinco estis forgesitaj pro aferoj pli gravaj: s-ro Frodo 
vendas Bag-Endon, ja fakte jam vendis ĝin — al Retikul- 
Baginzoj! 

— Kontentigapreze, cetere, — diris iuj. 

— Kiel bonaĉeton! — diris aliaj, — kaj tio pli probablas, kiam 
aĉetanto estas sinjorino Lobelia. — (Odo mortis antaŭ kelkaj 
jaroj, je la matura, sed seniluziiga aĝo de 102). Sed kial 
vendis s-ro Frodo sian belan truon estis eĉ pli debatinda ol la 
prezo. Kelkaj teoriumis — subtenite de palpebrumoj kaj 
aludoj de s-ro Baginzo mem — ke elĉerpiĝis la mono de 
Frodo: li intencas forlasi Hobiturbon kaj vivteni sin kviete 
inter siaj brandobokaj parencoj en Boklando per la profito de 
la vendo. “Laŭeble malproksime de Retikul-Baginzoj”, 

— aldonis iuj. Sed tiel firme fiksita estiĝis koncepto pri la 
nemezurebla riĉaĵo de Baginzoj de Bag-Endo, ke pli 
plimultaj taksis tion apenaŭ kredebla, pli nekredebla ol iu 
ajn alia kialo aŭ fantaziaĵo proponita de ilia imago; al la 
plejmulto ĝi pensigis pri malhela kaj ankoraŭ ne malkaŝita 
komploto de Gandalfo. Malgraŭ tio, ke tiu vivis diskrete kaj 
ne eliris dumtage, estis bone konate, ke li “sin kaŝas en la 
Bag-Endo”. Kvankam ne klaris kiel translokiĝo konvenas al 
la celoj de lia sorĉado, senduba estis la fakto: Frodo Baginzo 
estis reironta al Boklando. 



— Jes, mi translokiĝos ĉi-aŭtune, — li diris. — Gaja 
Brandoboko serĉas por mi komfortan trueton, aŭ eventuale 
dometon. 

Fakte, helpe de Gaja, li jam elektis kaj aĉetis dometon en 
Stretkavo, en la kamparo post Bokelboro. Al ĉiuj krom Sam li 
ŝajnigis, ke li intencas tie loĝadi definitive. La decido ekiri 
orienten sugestis al li tiun ideon; ĉar Boklando situis apud la 
orienta limo de la Provinco, kaj pro tio, ke li loĝis tie 
infanaĝe, lia reiro estus almenaŭ kredebla. 

Gandalfo restis en la Provinco dum pli ol du monatoj. Sed 
iun vesperon fine de junio, baldaŭ post tiam, kiam fine 
aranĝiĝis la plano de Frodo, li subite anoncis, ke li denove 
foriros en la venonta mateno. 

— Nur por mallonga tempo, espereble, — li diris. — Mi iros 
trans la sudan landlimon por akiri novajn informojn, se mi 
povos. Mi maldiligentis pli longe ol mi devis. 

Li parolis senĝene, sed al Frodo ŝajnis, ke li aspektas iom 
zorga. 

— Ĉu okazis io? — li demandis. 

— Nu, ne; sed mi aŭdis ion, kio maltrankviligis min kaj 
bezonas esploron. Se ŝajnos al mi necese, ke finfine vi 
ekvojaĝu senprokraste, mi tuj revenos aŭ almenaŭ sendos 
sciigon. Dume restu ĉe via plano; sed estu pli ol iam 
atentema, precipe pri la Ringo. Permesu emfazi ankoraŭfoje: 
ne utiligu ĝin! Mi revenos tre baldaŭ, — li diris tagiĝe ĉe la 
foriro. — Plej malfrue mi revenos por la adiaŭa festo. Ŝajnas 
al mi, ke tamen vi bezonos mian kuneston sur la Vojo. 

Komence Frodo estis multe perturbita, kaj ofte scivolis, kion 
Gandalfo povis aŭdi; sed lia maltrankvilo iom post iom 
forvaporiĝis, kaj pro la bela vetero li provizore forgesis pri 



siaj zorgoj. La Provinco malofte spertis someron tiel belan, 
aŭtunon tiel riĉan: arboj estis pomŝarĝitaj, gutis mielo en la 
ĉelaroj, kaj tritiko altis kaj plenŝtopiĝis. 

Aŭtuno atentinde progresis antaŭ ol Frodo denove komencis 
zorgi pri Gandalfo. Septembro estis pasanta kaj ankoraŭ ne 
alvenis novaĵoj pri li. La Naskiĝfesto kaj la transloĝiĝo 
alproksimiĝis, kaj li daŭre ne venis, nek sendis mesaĝon. 
Bag-Endo komencis aktiviĝi. Kelkaj amikoj de Frodo venis 
gaste por helpi lin pri la pakado: inter ili Fredegaro Bolĝero 
kaj Folko Bofino, kaj kompreneble liaj specialaj amikoj 
GrinĉjoTjuko kaj Gaja Brandoboko. Kunlabore ili komplete 
trabalais la loĝejon. 

La 2oan de septembro du kovritaj furgonoj ekiris ŝarĝite al 
Boklando, transportante al la nova hejmo tiujn meblojn kaj 
varojn, kiujn Frodo ne vendis, laŭ la vojo al la Brandovina 
Ponto. La postan tagon Frodo serioze maltrankviliĝis, kaj 
daŭre atendis Gandalfon. Jaŭdo, lia festotago, aŭroris tiel 
serena kaj kristaleca, kiel estis antaŭlonge por la granda 
festo de Bilbo. Gandalfo daŭre ne aperis. Vespere Frodo 
okazigis sian adiaŭan feston: ĝi estis malgranda, nur 
vespermanĝo por li kaj liaj kvar helpintoj; sed li estis 
zorgoplena kaj ne en festa humoro. La penso, ke baldaŭ li 
devos disiĝi de siaj junaj amikoj pezis sur lian koron. Li 
konsideris, kiel li anoncos tion al ili. 

La kvar pli junaj hobitoj tamen havis viglan humoron, kaj la 
festo baldaŭ gajiĝis, malgraŭ la foresto de Gandalfo. La 
manĝoĉambro enhavis nenion krom tablo kaj seĝoj, sed la 
manĝaĵo estis bonega kaj haveblis bona vino: la vino de 
Frodo ne estis inkluzivita en la vendo al la Retikul-Baginzoj. 

— Kio ajn okazos al miaj ceteraj posedaĵoj, kiam enungigos 
ilin la Retikul-Baginzoj, ĉiuokaze por tio ĉi mi trovis taŭgan 



hejmon! — diris Frodo, eltrinkante sian glason. Tio estis la 
lasta guto de Malnovaj Vinberujoj. 

Post kantado de multaj kantoj kaj parolado pri multaj 
faritaĵoj komunaj, ili tostis la naskiĝfeston de Bilbo, kaj ili 
trinkis je la sano de li kaj de Frodo kune, laŭ la Froda kutimo. 
Poste ili eliris por snufi iom da aero kaj ekvido de I' steloj, kaj 
poste ili enlitiĝis. Finiĝis la festo de Frodo, kaj Gandalfo ne 
venis. 

La postan matenon ili okupiĝis pri pakado de la ceteraj 
portendaĵoj en alian furgonon. Gaja estris tion, kaj forveturis 
kun Dikuĉjo (nome Fredegaro Bolĝero). 

— Devas iu alveni kaj varmigi la domon antaŭ via alveno, 

— diris Gaja. — Nu, ĝis revido — postmorgaŭ, se vi ne 
endormiĝos survoje! 

Folko post tagmanĝo hejrnen iris, sed Grinĉjo restis. Frodo 
estis nervoza kaj ĝenata, vane aŭskultis eventualan sonon 
de Gandalfo. Li decidis atendi ĝis noktiĝo. Poste, se Gandalfo 
urĝe bezonus lin, li irus ĝis Stretkavo, kaj eble eĉ venus la 
unua. Ĉar Frodo piediros. Li planis — pro plezuro kaj lasta 
pririgardo de la Provinco pli ol alia motivo — marŝi de 
Hobiturbo ĝis la Pramo de Bokelboro relative malhaste. 

— Mi do spertos iom da ekzerciĝo, — li diris, rigardante sin 
en polvkovrita spegulo en la duonmalplena vestiblo. Jam 
delonge li ne promenadis energie, kaj aspektis iom molkorpa 
la spegulaĵo, laŭ lia konstato. 

Post tagmanĝo aperis Retikul-Baginzoj: Lobelia kun la 
rufhara filo Lodo, multe ĝenante Frodon. 

— Finfine la nia! — diris Lobelia, enpaŝante. Tio estis nek 
ĝentila nek absolute vera, ĉar la vendo de Bag-Endo ne 
efektiviĝos ĝis la noktomezo. Sed al Lobelia eble povas esti 



pardonate: ŝi devis atendi ĉirkaŭ sepdek sep jarojn pli longe 
por akiri Bag-Endon, ol ŝi iam esperis, kaj nun ŝi estis 
centjara. Ĉiuokaze, ŝi venis por kontroli, ke nenio pagita de 
ŝi estis forportita; kaj ŝi postulis la ŝlosilojn. Necesis longa 
tempo por kontentigi ŝin, ĉar ŝi alportis kompletan 
enhavoliston kaj tute trakontrolis ĝin. Fine ŝi foriris kun Lodo 
kaj la rezerva ŝlosilo kaj promeso, ke la alian ŝlosilon oni 
lasos ĉe Vato en Bagŝuta Vico. Ŝi snufegis, kaj klare montris, 
ke laŭ ŝia opinio la Vatoj plenkapablas elrabi la truon 
dumnokte. Frodo ne proponis al ŝi eĉ tason da teo. 

Li mem temanĝis kun Grinĉjo kaj Sam Vato en la kuirejo. 

Estis oficiale anoncite, ke Sam iros al Boklando “por servi al 
s-ro Frodo kaj prizorgi ties ĝardeneton”: aranĝo, kiun aprobis 
la Avulo, kvankam tio ne konsolis lin rilate Lobelian, kiel 
estontan najbarinon. 

— Nia fina manĝo en Bag-Endo! — diris Frodo, retropuŝante 
sian seĝon. Ili postlasis al Lobelia la lavendaĵon. Grinĉjo kaj 
Sam ligfermis la tri tornistrojn kaj staplis ilin sur la sojlo. 
Grinĉjo eliris lastfoje promeni en la ĝardeno. Sam malaperis. 

Subiris la suno. Bag-Endo ŝajnis malĝoja, spleneca kaj 
taŭzita. Frodo travagis la konatajn ĉambrojn, kaj vidis 
malheliĝi sur la muroj la lumon de I' sunsubiro, kaj ombrojn 
elrampi el anguloj. lom post iom mallumiĝis en la domo. Li 
eliris kaj promenis ĝis la pordeto fine de 1' pado, kaj poste 
iomete plu laŭ la Monteta Vojo. Li dume atendis vidi 
Gandalfon suprenmarŝanta tra I' krepusko. 

Sennubis la ĉielo, kaj la steloj ekbrilis. 

— Estos belvetera nokto, — li ekparolis. — Jen bonega 
komenciĝo. Mi emas marŝi. Mi ne plu toleras prokrastojn. Mi 
ekiros, kaj Gandalfo devos sekvi min. — Li turnis sin por reiri, 
kaj poste haltis, ĉar li aŭdis voĉojn ĝuste ĉirkaŭ angulo 



ĉefine de Bagŝuta Vico. Unu voĉo certe estis de 1' maljuna 
Avulo; la alia estisfremda, kaj iel malagrabla. Li ne povis 
klare aŭdi, kion ĝi diris, sed la respondojn de la Avulo li 
aŭdis, kaj ili estis iom akratonaj. La maljunulo ŝajnis ĝenata. 

— Ne, s-ro Baginzo foriris. Iris ĉi-matene, kaj kuniris mia 
Sam: ĉiuokaze iris lia tuta posedaĵo. Jes, ĉion vendis kaj 
foriris, mi jam diris. Kial? Kialo ne koncernas min, nek vin. 
Kien? Tio ne estas sekreta. Li translokiĝis al Bokelboro aŭ io 
tia, tie malproksime. Jes ja, estas kelka distanco. Mi mem 
neniam iristiel malproksimen; stranguloj estas en Boklando. 
Ne, mesaĝon mi ne povos transdoni. Bonan nokton al vi! 

Paŝoj forsoniĝis malsupren. Frodo svage scivolis, kial la 
fakto, ke ili ne venis supren, ŝajnis granda malŝarĝiĝo. 'Al mi 
plensufiĉis demandoj kaj scivolemo pri miaj faroj, supozeble, 

— li pensis. — Kia aro scivolema!” — Li duonintencis iri 
demandi la Avulon, kiu la demandinto estis; sed li preferis 
(aŭ mispreferis) repensi, kaj turninte sin remarŝis rapide al 
Bag-Endo. 

Grinĉjo estis sidanta sur sia tornistro sur la sojlo. Sam ne 
ĉeestis. Frodo paŝis tra la malluma pordo. 

— Sam! — li vokis. — Sam! Jam temp' esta! 

— Mi venas, sinjoro! — aŭdiĝis respondo de la fora interno, 
baldaŭ sekvate de Sam mem, kiu viŝis la buŝon. Li estis 
adiaŭinta al la bierbarelo en la kelo. 

— Ek al la vojo, Sam! — diris Frodo. 

— Jes, sinjoro. Mi jam travivos dum kelka tempo, sinjoro. 
Frodo fermis kaj ŝlosis la rondan pordon, kaj donis la ŝlosilon 
al Sam. 



— Kuru kun tio ĉi ĝis via hejmo, Sam! — li diris. — Poste laŭ 
la Vico, kaj renkontu nin kiel eble plej baldaŭ ĉe la pordeto 
al la vojeto post la gresejoj. Ni ne trairos la vilaĝon hodiaŭ 
nokte. Tro multaj oreloj atentas, okuloj spionas. 

Sam forkuris laŭeble rapide. 

— Nu, finfine ni ekiras! — diris Frodo. Ili surŝultrigis la 
tornistrojn, prenis la bastonojn, kaj marŝis ĉirkaŭ la angulon 
ĝis la okcidenta flanko de Bag-Endo. 

— Adiaŭ! — diris Frodo, rigardante la mallumajn fenestrojn. 

Li flirtigis la manon, kaj poste turniĝis (sekvante Bilbon, sed 
tion li ne sciis) kaj rapidis post Peregrinon laŭ la 
ĝardenpado. Ili transsaltis la malaltan heĝobreĉon ĉe la subo 
kaj eniris la kampojn, forpasante en la mallumon kiel susuro 
en la herbo. 

Sube de la Monteto je la okcidenta flanko ili alvenis la 
pordeton, kiu malfermiĝis al mallarĝa vojeto. Tie ili haltis kaj 
alĝustigis la rimenojn de siaj tornistroj. Baldaŭ aperis Sam, 
trotante rapide kaj peze spirante; lia peza tornistro estis 
levita alten sur la ŝultrojn, kaj li estis surkapiginta altan 
senforman sakon feltan, kiun li nomis ĉapelo. En la mallumo 
li tre similis gnomon. 

— Mi estas certa, ke vi donis al mi la plej pezajn ŝarĝaĵojn, 

— diris Frodo. — Mi kompatas la helikojn, kaj ĉiujn, kiuj 
portas surdorse la hejmojn. 

— Mi povus akcepti ankoraŭ multon, sinjoro. Mia pakaĵo 
sufiĉe malpezas, — diris Sam brave kaj malvere. 

— Tute ne, Sam! — diris Grinĉjo. — Tio utilas al li. Li havas 
nenion krom tio, kion li ordonis al ni paki. Lastatempe li 
pigris, kaj li malpli sentos la pezon, kiam li estos forŝvitinta 
iom el la propra. 



— Traktu bonkore kompatindan maljunan hobiton! — ridis 
Frodo. — Mi estos tiel maldika kiel salika vergo, certe, antaŭ 
ol atingi Boklandon. Sed mi parolis sensencaĵojn. Mi 
suspektas, ke vi akceptis pli ol vian justan ŝarĝon, Sam, kaj 
mi kontrolos tion, kiam ni venontfoje pakos. — Li denove 
prenis sian bastonon. — Nu, al ni ĉiuj plaĉas promeni en la 
mallumo, do ni lasu post ni kelkajn mejlojn antaŭ ol enlitiĝi. 

Dum mallonga tempo ili laŭiris okcidenten la vojeton. Poste, 
lasinte ĝin, ili turniĝis maldekstren kaj kviete surkampiĝis 
denove. Ili iris spalire laŭ heĝoj kaj boskorandoj, kaj la nokto 
nigriĝis ĉirkaŭ ili. En siaj malhelaj manteloj ili estis tiel 
nevideblaj, kvazaŭ ili ĉiuj posedus magiajn ringojn. Ĉar ili 
estis hobitoj kaj klopodis iri silente, ili faris neniun bruon 
aŭdeblan eĉ de hobitoj. Eĉ la sovaĝaj bestetoj en la kampoj 
kaj boskoj apenaŭ rimarkis ilian trapason. 

Post kelka tempo ili transiris la Akvon, okcidente de 
Hobiturbo, laŭ mallarĝa traboponto. La rivereto tie ne estis 
pli ol serpentumanta nigra rubando, kiun borderis 
kliniĝantaj alnoj. Ili nun estis en Tjuklando, irante suden, sed 
post pluaj du-tri mejloj ili transiris la ĉefvojon de Mult-Fosejo 
al Apudakvo kaj Brandovina Ponto. Tiam ili ekiris sud- 
orienten kaj komencis supreniri en la Verdmonteta Regiono 
sube de Hobiturbo. lii povis vidi glimbriladon de I' vilaĝo 
sube en la malsovaĝa valo de la Akvo. Baldaŭ tio malaperis 
en la ondadoj de la mallumigita lando, kaj estis sekvata de 
Apudakvo ĉe ties griza lageto. Kiam la lumo de la lasta 
farmdomo estis tre malantaŭe, elgvatante inter arboj, Frodo 
sin turnis kaj mangestis adiaŭe. 

— Mi scivolas, ĉu mi iam ajn denove subenrigardos al tiu 
valo, — li diris kviete. 

Marŝinte dum proksimume tri horoj, ili ripozis. La nokto estis 
klara, malvarmeta, kaj stelplena, sed fumecaj strioj da 



nebuleto suprenrampis laŭ la deklivo el la riveretoj kaj 
profundaj gresejoj. Maldensvestitaj betuloj, svingiĝantaj pro 
malforta venteto super la kapoj, kreis nigran reton kontraŭ la 
pala ĉielo. Ili manĝis vespermanĝon tre magran (laŭ hobitaj 
kriterioj), kaj poste pluiris. Baldaŭ ili trafis mallarĝan 
vojeton, kiu ŝajnis ondiĝi supren-malsupren, paliĝante grize 
en la mallumon antaŭe: la vojo al Arbohalo, Stoko kaj la 
Bokelbora Pramo. Gi supreniris for de la ĉefvojo en la 
Akvovalo, kaj serpentumis trans la subaĵon de 1' Verdaj 
Montetoj en la direkton de Arbarfino, sovaĝa angulo de 
Orient-kvarono. 

Post kelka tempo ili plonĝis en profunde fenditan trairejon 
inter altaj arboj, kiuj susurigis siajn sekajn foliojn en la 
nokto. Estis tre mallume. En la komenco ili interparolis, aŭ 
zumis mallaŭte melodion kune, jam estante tre 
malproksimaj de scivolemaj oreloj. Poste ili plumarŝis silente, 
kaj Grinĉjo komencis iom postresti. Fine, kiam ili komencis 
supreniri apikan deklivon, li haltis kaj oscedis. 

— Mi tiel dormemas, — li diris, — ke baldaŭ mi kolapsos sur 
la vojon. Ĉu vi intencas dormi surkrure? Estas preskaŭ 
noktomezo. 

— Mi pensis, ke al vi plaĉas nokta promenado, — diris Frodo. 

— Tamen ne tre urĝas. Gaja atendas nin nur postmorgaŭ; 
sed tio restigas al ni preskaŭ du tagojn plu. Ni haltos ĉe la 
plej proksima taŭga loko. 

— Ventas el la okcidento, — diris Sam. — Se ni venos 
aliflanken de tiu ĉi monteto, ni trovos lokon sufiĉe ŝirmatan 
kaj komfortan, sinjoro. Troviĝas ĝuste antaŭe seka abiarbaro, 
se mi bone memoras. — Sam konis tre bone la terenon je 
dudek mejloj de Hobiturbo, sed tio limigis lian geografion. 



Ĝuste trans la montetosupro ili alvenis la boskon da abioj. 
Lasinte la vojon, ili eniris la profundan rezinodoran 
mallumon de 1' arbareto, kaj kunrastis mortajn branĉetojn 
kaj konusojn porfari fajron. Baldaŭ ili kreis ĝojigan krakadon 
de flamoj sube de alta abio kaj ili ĉirkaŭsidis ĝin dum kelka 
tempo, ĝis ili komencis ekdormeti. Tiam, ĉiu en sia angulo de 
r grandarbaj radikoj, ili kovrissin persiaj manteloj kaj 
lankovriloj kaj senprokraste ekdormis. Ili ne starigis vaĉon; 
eĉ Frodo ankoraŭ ne timis ajnan danĝeron, ĉar ili plu estis en 
la Provincocentro. Kelkaj kreitaĵoj venis rigardi ilin post 
estingiĝo de la fajro. Vulpo trapasanta propracele la boskon 
haltis dum kelkaj minutoj kaj snufis. 


— Hobitoj! — ĝi pensis. — Nu, kio ankoraŭ? Mi aŭdis pri 
strangaj okazaĵoj en tiu ĉi lando, sed malofte mi aŭdis pri 
hobito, kiu dormis subĉiele kaj sub arbo, des pli pri tri 
hobitoj! En tio ĉi enestas io vere stranga. 

Ĝi tute pravis, sed neniam poste eksciis ion ajn pri la afero. 

Venis la mateno, pala kaj humida. Frodo vekiĝis la unua, kaj 
konstatis, ke arbradiko enpuŝiĝis en lian dorson, kaj ke 
rigidas lia kolo. “Marŝado plezurcela! Kial do mi ne veturis? 

— li pensis, kiel li kutime faris komence de ekspedicio. — Kaj 
ĉiuj miaj belaj plummatracoj estas venditaj al la Retikul- 
Baginzoj! Tiuj arbradikoj al ili efikus bonfare”. Li streĉis sin. 

— Vekiĝu, hobitoj! — li kriis. — Estas bela mateno. 

— Kiel ĝi belas? — diris Grinĉjo, gvatante unuokule trans la 
randon de sia lankovrilo. — Sam! Pretigu la matenmanĝon 
por duono post la naŭa. Ĉu vi jam varmigis la banakvon? 

Sam saltstariĝis, iom mukokula. 

— Ne, sinjoro, tion mi ne faris, sinjoro! — li diris. 



Frodo fortrenis la lankovrilojn desurGrinĉjo kaj rultumis lin, 
kaj poste foriris ĝis la rando de la bosko. En la fora oriento la 
suno leviĝis ruĝa el la nebulo, kiu dense kovris la mondon. 
Tuŝitaj je oro kaj ruĝo la aŭtunaj arboj ŝajnis veli senradike 
sur ombreca maro. lom sube kaj maldekstre de li la vojo 
krute malsupreniris en kavaĵon kaj malaperis. 

Kiam li revenis, Sam kaj Grinĉjo jam bruligis belan fajron. 

— Akvo! — kriis Grinĉjo. — Kie la akvo? 

— Akvon mi ne portas en la poŝoj, — diris Frodo. 

— Ni supozis, ke tion vi iris trovi, — diris Grinĉjo, kiu 
dismetadis manĝaĵon kaj tasojn. — Necesas, ke vi iru nun. 

— Ankaŭ vi venu, — diris Frodo, — kaj kunportu ĉiujn 
akvobotelojn. 

Troviĝis rivereto sube de la monteto. Ili plenigis siajn 
botelojn kaj la etan tendarkaldronon ĉe malgranda akvofalo, 
kie la akvo falis kelkajn futojn trans elstaraĵon de griza 
ŝtono. Ĝi estis glacie malvarma; kaj lavante siajn vizaĝojn 
kaj manojn ili sputetis kaj blovis. 

Kiam ili finmanĝis, kaj la tornistroj estis denove rimenitaj, 
estis jam post la deka horo, kaj la tago komencis beliĝi kaj 
varmetiĝi. Ili malsupreniris laŭ la deklivo kaj transiris la 
rivereton tie, kie ĝi plonĝis sub la vojon, kaj supreniris la 
postan deklivon, kaj supren-malsupren laŭ alia altaĵo de 1' 
montetoj; kaj tiam iliaj manteloj, lankovriloj, akvo, manĝaĵo, 
kaj ceteraj portaĵoj jam ŝajnis peza ŝarĝo. Ea tuttaga 
marŝado perspektivis esti laboro varmiga kaj laciga. Post 
kelkaj mejloj, tamen, la vojo ĉesis ruliĝi supren-malsupren: 
ĝi atingis la supron de kruta altaĵo laŭ speco de elĉerpita 
zigzago, kaj poste pretigis sin por lastfoja malsupreniro. 
Antaŭ si ili vidis la suban terenon trapunktitan de etaj 



boskoj, kiuj fadiĝis en la foron al bruna arbarloka nebuleto. 
Ili rigardis trans Arbarfino ĝis Brandovino. La vojo 
forserpentis antaŭ ili kvazaŭ ŝnuretpeco. 

— La vojo daŭras eterne, — diris Grinĉjo, — sed tion ne 
povas mi sen iom da ripozo. Jam tempo tagmanĝi. — Li 
sidiĝis sur teron rande de I' vojo kaj rigardis orienten en la 
nebuleton, post kiu troviĝis la rivero, kaj la limo de la 
Provinco, en kiu li pasigis sian tutan vivon. Sam staris 
apude. Liaj rondaj okuloj estis larĝe malfermitaj — li rigardis 
trans terenon, kiun li neniam vidis, al nova horizonto. 

— Ĉu loĝas elfoj en tiuj boskoj? — li demandis. 

— Tion mi neniam aŭdis, — diris Grinĉjo. Frodo silentis. 
Ankaŭ li rigardadis orienten laŭ la vojo, kvazaŭ li neniam 
antaŭe vidus ĝin. Subite li laŭte ekparolis, tamen kvazaŭ al 
si mem, dirante malrapide: 

La Vojo ĉiam plu pilgrimas 
ekde la pordo de I' komenco. 

La Vojo jam tre malproksimas, 
kaj mi ĝin sekvos, laŭ intenco, 
per ritma viglo de I' paŝadoj, 
ĝis en vojegon ĝi devias 
ĉe I' renkontiĝ' de multaj padoj. 

Kaj poste kien? Mi ne scias. 

— Tio sonas kiel rimpeco de maljuna Bilbo, — diris Grinĉjo. 

— Aŭ ĉu ĝi estas unu el viaj imitaĵoj? Gi ne sonas tre 
kuraĝige. 

— Mi ne scias, — diris Frodo. — Gi venis en mian kapon, 
kvazaŭ mi kreus ĝin; sed eble mi aŭdis ĝin antaŭe. Gi certe 
tre memorigas min pri Bilbo dum la lastaj jaroj, antaŭ ol li 
foriris. Li kutimis diri ofte, ke troviĝas nur unu Vojo; ke ĝi 
similas grandan riveron: ĝiaj fontoj troviĝas apud ĉies sojlo. 



kaj ĉiu pado estas ĝia elfluaĵo. “Estas danĝere, Frodo, eliri 
tra via pordo, — li kutimis diri. — Vi surpaŝas la Vojon, kaj se 
vi ne staras surpiede, oni ne povas scii, kien vi estos 
forbalaita. Ĉu vi konstatas, ke tiu estas precize la pado, kiu 
trairas la Mornarbaron, kaj ke, se vi tion permesus, ĝi eble 
kondukus vin ĝis la Soleca Monto aŭ eĉ pli malproksimen kaj 
al lokoj pli malagrablaj?” Tion li kutimis diri pri la pado 
ekster la dompordo ĉe Bag-Endo, precipe post kiam li diste 
promenadis. 

— Nu, min la Vojo nenien ajn forbalaos dum almenaŭ unu 
horo, — diris Grinĉjo, demetante sian tornistron. La aliaj 
kopiis lian ekzemplon, demetante siajn tornistrojn sur la 
teron kaj siajn krurojn elmetante direkte al la vojo. Post 
ripozo ili bone tagmanĝis kaj poste ripozis iom pli. 

La suno komencis subiĝi kaj la posttagmeza lumo kovris la 
terenon, kiam ili malsupreniris la monteton. Gis nun ili 
renkontis neniun sur la vojo. Tiu vojo ne estis multe uzata, 
ĉar por ĉaroj ĝi apenaŭ taŭgis, kaj nemulte da trafiko iris al 
la Arbarfino. Ili amblis denove dum horo aŭ pli, kiam Sam 
haltis momente por aŭskulti. lii staris sur tero ebena, kaj la 
vojo post multa serpentumado kuŝis rekte antaŭe tra 
herbejo kun disaj altaj arboj, avangardo de arbaro, al kiu ili 
proksimiĝis. 

— Mi aŭdas poneon aŭ ĉevalon, kiu venas sekvante nin laŭ 
la vojo, — diris Sam. 

lii retrorigardis, sed turniĝo de la vojo malhelpis, ke ili vidu 
malproksimen. 

— Mi scivolas, ĉu tiu estas Gandalfo post ni venanta, — diris 
Frodo; sed eĉ dirante tion li jam eksentis, ke ne estas tiel, kaj 
subita emo sin kaŝi for de la vido de I' rajdanto lin inundis. 

— Eble tio ne multe gravas, — li diris pardonpetece, — sed 



mi preferas ne esti vidata survoje — de iu ajn. Jam enuigas 
min rimarkado kaj diskutado de miaj faroj. Kaj se tiu estas 
Gandalfo, ni povos lin surprizeti por repagi lian malfruiĝon. 
Ni malaperu! 

La aliaj du kuris rapide maldekstren kaj malsupren en etan 
kavaĵon proksime de la vojo. Tie ili kuŝiĝis plate. Frodo 
hezitis dum sekundo: scivolemo aŭ alia sento luktis kontraŭ 
lia deziro kaŝiĝi. La hufsono pli alproksimiĝis. Gustatempe li 
ĵetiĝis suben en iom da alta herbo malantaŭ arbo, kiu 
superombris la vojon. Poste li levis la kapon kaj gvatis 
singarde trans unu el la radikegoj. 

De la vojturno venis nigra ĉevalo, neniel hobita poneo sed 
plenkreskinta ĉevalo; kaj sur ĝi sidis granda viro, kiu ŝajnis 
kaŭri sur la selo, volvita per nigra mantelego kaj kapuĉo, tiel 
ke montriĝis sube nur liaj botoj en la altaj piedingoj; lia 
vizaĝo estis ombrita kaj nevidebla. 

Kiam ĝi atingis la arbon kaj estis antaŭ Frodo, la ĉevalo 
haltis. La rajdanto sidis tute senmova kun la klinita kapo, 
kvazaŭ li aŭskultus. De 1' interno de la kapuĉo aŭdiĝis 
brueto kvazaŭ iu snufus portrafi odoron malfortan; la kapo 
turniĝis de flanko al flanko de la vojo. 

Subita neracia timo pri malkaŝiĝo kaptis Frodon, kaj li 
ekpensis pri sia Ringo. Li apenaŭ riskis spiri, kaj tamen la 
deziro elpoŝigi ĝin iĝis tiel forta, ke li komencis movi 
malrapide sian manon. Li sentis, ke necesas nur surfingrigi 
ĝin, kaj tiam li estos sekura. La konsilo de Gandalfo ŝajnis 
absurda. Bilbo ja uzis la Ringon. “Kaj mi estas plue en la 
Provinco”, — li pensis, kiam lia mano tuŝis la ĉenon per kiu 
ĝi pendis. Tiumomente la rajdanto rektiĝis kaj skuis la 
bridon. La ĉevalo antaŭeniris, unue malrapide, kaj poste 
ektrotante vigle. 



Frodo rampis ĝis la vojrando kaj gvatis la rajdanton, ĝis tiu 
etiĝis en la malproksimo. Li ne povis esti tute certa, sed 
ŝajnis al li, ke subite, ĝuste antaŭ ol ĝi malvidiĝis, la ĉevalo 
flankenturniĝis kaj eniris la arbaron dekstre. 

— Nu, tion mi nomas tre stranga kaj efektive perturba, 

— diris al si Frodo, dum li marŝis al siaj kunuloj. Grinĉjo kaj 
Sam estis restintaj plataj sur la herbo, kaj vidis nenion; do 
Frodo priskribis la rajdanton kaj ties strangan agadon. 

— Mi ne scias kial, sed mi certas, ke li min serĉis aŭ flaris; 
kaj mi ankaŭ certe ne deziris, ke li malkovru min. Mi neniam 
antaŭe vidis aŭ sentis similon en la Provinco. 

— Sed kiel nin koncernas iu el la granduloj? — diris Grinĉjo. 

— Kaj kion li volas en tiu ĉi mondparto? 

— Troviĝas en la ĉirkaŭaĵo iuj homoj, — diris Frodo. — le en 
Sud-kvarono oni spertis ĝenojn pro granduloj, mi kredas. 

Sed mi nenion aŭdis pri io simila al tiu rajdanto. Mi scivolas, 
de kie li venis. 

— Pardonpete, — intermetis subite Sam. — Mi scias, de kie li 
venis. De Hobiturbo venis tiu ĉi nigra rajdanto, krom se 
ekzistas pli ol unu. Kaj mi scias, kien li iros. 

— Kion signifas tio? — diris Frodo abrupte, mire rigardante 
lin. — Kial vi ne menciis tion pli frue? 

— Mi nurĵus rememoris, sinjoro. Okazis tiele: kiam mi reiris 
al nia truo hieraŭ vespere kun la ŝlosilo, mia paĉjo diris al 
mi: “Hola, Sam! — li diris. — Mi supozis, ke vi foriris kun s-ro 
Frodo hodiaŭ matene. Stranga ulo enketis pri s-ro Baginzo 
de Bag-Endo, kaj li nurĵus foriris. Mi plusendis lin al 
Bokelboro. Tamen ne plaĉis al mi lia parolmaniero. Li ŝajnis 
ege malkontenta, kiam mi sciigis al li, ke s-ro Baginzo 
forlasis por ĉiam sian malnovan hejmon. Siblis al mi, tion li 



faris. Tio iom tremigis min”. — “Kia ulo li estis?” — diris mi al 
la Avulo. — “Mi ne scias, — li diris, — sed hobito li ne estis. Li 
estis altstatura kaj nigreca, kaj li alkurbiĝis super mi. Mi 
konjektas, ke tiu estas unu el la granduloj el fremdujo. Li 
parolis strangege”. 

» Mi ne povis resti por aŭdi pli, sinjoro, ĉar vi estis 
atendanta; kaj mi mem ne multe interesiĝis pri tio. La Avulo 
maljuniĝas, kaj pli ol iomete blindas, kaj certe estis preskaŭ 
mallume, kiam tiu ulo supreniris la Monteton kaj trovis lin 
aerumanta sin ĉe la fino de nia Vico. Mi esperas, ke li faris 
nenion misan, sinjoro, kiel ankaŭ mi. 

— La Avulo ne kulpigindas ĉiuokaze, — diris Frodo. 

— Efektive mi aŭdis lin paroli al fremdulo, kiu ŝajnis enketi 
pri mi, kaj mi preskaŭ aliris pordemandi kiu li estis. Mi 
bedaŭras, ke mi tion ne faris, kaj ke vi ne sciigis min pli frue. 
Eble mi estus pli singarda sur la vojo. 

— Tamen, eble nenio ligas tiun ĉi rajdanton al tiu fremdulo, 

— diris Grinĉjo. — Ni forlasis Hobiturbon sufiĉe sekrete, kaj 
mi ne konstatas kiamaniere li estus sekvinta nin. 

— Kio pri la flarado, sinjoro? — diris Sam. — Kaj la Avulo 
diris, ke li estis ulo nigreca. 

— Mi bedaŭras, ke mi ne ĝisatendis Gandalfon, — Frodo 
murmuris. — Sed eble tio estus malpliboniginta la aferon. 

— Do vi konas aŭ divenas ion pri tiu rajdanto? — diris 
Grinĉjo, kiu aŭdis la vortojn murmuritajn. 

— Mi ne konas, kaj mi preferas ne diveni, — diris Frodo. 

— En ordo, kuzo Frodo! Vi rajtas konservi vian sekreton 
dume, se vi emas esti enigma. Intertempe, kion ni faru? Mi 
ŝatus gluti kaj sorbi iom, sed ial ŝajnas al mi, ke ni prefere 



formoviĝu. Viaj aludoj al flarantaj rajdantoj kun nevideblaj 
nazoj min iom perturbis. 

— Jes, mi pensas, ke ni pluiru, — diris Frodo, — sed ne laŭ la 
vojo — pro la ebleco, ke tiu rajdanto revenu, aŭ sekvu lin 
alia. Ni devusfari paŝegojn plu hodiaŭ. Boklando ankoraŭ 
mejlojn malproksimas. 

La ombroj de la arboj etendiĝis longaj kaj maldikaj sur la 
herbo, kiam iii ekiris denove. Nun ili iris en distanco de 
ŝtonĵeto maldekstre de la vojo, kaj restis kiom eble 
nevideblaj de sur ĝi. Sed tio malhelpis ilin; ĉar la herbo estis 
densa kaj tufoplena, kaj la tero malebenis, kaj la arboj 
komencis kunproksimiĝi boske. 

La ruĝa suno jam subiris malantaŭ la montetoj dorse de iii, 
kaj la vespero proksimiĝis, antaŭ ol ili atingis la finon de la 
longa ebeno, tra kiu la vojo estis rekta. Tiuloke ĝi kurbiĝis 
iom suden, kaj komencis denove serpentumi, kiam ĝi eniris 
arbareton da antikvaj kverkoj. 

— Ni iru tien, — diris Frodo. 

Proksime de I' vojrando ili alvenis grandegan arbovrakon: ĝi 
ankoraŭ vivis kaj havis foliojn sur la branĉetoj, kiujn ĝi 
elmetis ĉirkaŭ la rompitaj stumpoj de siaj longe-falintaj 
membroj; sed ĝi estis kava, kaj oni povis eniri pere de 
granda fendo en la flanko forturnita de la vojo. La hobitoj 
rampis internen, kaj sidiĝis tie sur tavolo el malnovaj folioj 
kaj putrinta ligno. Ili ripozis kaj manĝetis, parolante mallaŭte 
kaj de tempo al tempo aŭskultante. 

Krepuskis ĉirkaŭ ili, kiam ili denove ŝteliris ĝis la vojo. La 
okcidenta vento susuris tra la branĉoj. Flustris folioj. Baldaŭ 
la vojo komencis malabrupte tamen seninterrompe descendi 
en la krepuskon. Stelo aperis super la arboj en la 
mallumiĝanta oriento antaŭ ili. Ili marŝis flankalflanke kaj 



samtakte, por altigi la spiriton. Post kelka tempo, dum la 
steloj pli densiĝis kaj heliĝis, la maltrankvila sento forlasis 
ilin, kaj ili ne plu aŭskultis, ĉu aŭdiĝas hufoj. Ili komencis 
mallaŭte zumkanti, kiel kutimas promenantaj hobitoj, 
precipe kiam ili proksimiĝas nokte al la hejmo. Ĉe la 
plimultaj hobitoj tio estas kanto vespermanĝa aŭ enlitiĝa; 
sed tiuj hobitoj zumis marŝkanton (kvankam, kompreneble, 
ne sen aludoj al vespermanĝo kaj lito). La vortojn verkis 
Bilbo Baginzo, laŭ melodio tiel malnova kiel la montetoj, kaj 
instruis ĝin al Frodo dum ili promenis laŭ la vojetoj de la 
Akvovalo kaj priparolis la Aventuron. 

La fajro en kameno ruĝas, 
sub la tegmento lito kuŝas; 
sed la piedoj ja ne feblas, 
ĉirkaŭ angul' vidiĝi eblas 
al stara ŝton' aŭ arb' subita 
de sole ni ĝis nun vidita. 

Arb', folio, herbo, flor', 
pasu for! Pasu for! 

Akvo, mont', sub ĉielblu', 
preter plu! Preter plu! 

Atendas eble post vojorto 
trovota pad', sekreta pordo, 
kaj se hodiaŭ ni ne trovos, 
ja morgaŭ ni reveni povos 
kaj laŭ vojetoj iri pele, 
al Luno aŭ al Suno cele. 

Pomo, dorno, nukso, prun', 
iru nun! Iru nun! 

Sablo, ŝton', laget', irid', 
ĝis revid'! Gis revid'! 

La hejmo poste, mond' antaŭe, 
tra multaj padoj iri laŭe 
en ombroj ĝis la noktorando, 
ĝis brilas supre stelgirlando. 



kaj mondo poste, hejmo fronte, 
reiras mi enlitiĝonte. 

Nub', nebulo, ombroteks', 
iĝos eks! Iĝos eks! 

Lampo, manĝo, fajroflam', 
liten jam! Liten jam! 

La kanto finiĝis. 

— Liten nun! Liten nun! — kantis Grinĉjo altvoĉe. 

— Ĉit! — diris Frodo. — Mi pensas aŭdi hufojn denove. 

Ili haltis subite kaj staris silentaj kiel arb-ombroj, 
aŭskultante. Aŭdiĝis sono de hufoj sur la vojo, iom 
malantaŭe, sed alvenante malrapide kaj klare laŭ la vento. 
Rapide kaj kviete ili forlasis la vojon, kaj enkuris la pli 
profundan ombron sub la kverkoj. 

— Ne tro malproksimen! — diris Frodo. — Mi ne volas esti 
vidata, sed mi volas vidi, ĉu temas pri alia Nigra Rajdanto. 

— En ordo! — diris Grinĉjo. — Sed ne forgesu la flaradon! 
Pliproksimiĝis la hufoj. Mankis al ili tempo por trovi kaŝlokon 
pli taŭgan ol la ĝenerala mallumo sub la arboj; Sam kaj 
Grinĉjo kaŭris malantaŭ granda arbotrunko, dum Frodo 
rerampis kelkajn jardojn al la vojo. Tiu montriĝis griza kaj 
pala linio de malfortiĝanta lumo tra I' arbaro. Super ĝi la 
steloj densis sur la malbrila ĉielo, sed luno ne estis. 

La sono de la hufoj ĉesis. Frodo pene ekvidis ion malhelan 
trapasi la pli helan spacon interdu arboj, kaj poste halti. Gi 
aspektis kiel la nigra ombro de ĉevalo, kiun kondukis nigra 
ombro pli malgranda. La nigra ombro staris proksime al la 
loko, kie ili forlasis la vojon, kaj ĝi ŝanceliĝis de flanko al 
flanko. Al Frodo ŝajnis, ke li aŭdas sonon de snufado. La 



ombro kliniĝis ĝis la tero, kaj poste komencis rampi en lia 
direkto. 

Ankoraŭfoje inundis Frodon deziro surfingrigi la Ringon; sed 
ĉi-foje tiu pli fortis ol antaŭe. Tiel fortis ke, preskaŭ antaŭ ol 
li konstatis la faron, lia mano esploris la poŝon. Sed 
tiumomente aŭdiĝis miksitaj kantado kaj ridado. Klaraj voĉoj 
altiĝis kaj subiĝis sur la stelluma aero. La nigra ombro 
stariĝis kaj forkuris. Gi rampis sur la ombrecan ĉevalon kaj 
ŝajnis malaperi trans la vojon en la mallumon aliflanke. 

Frodo suspiris malŝarĝite. 

— Elfoj! — eligis Sam per raŭka flustro. — Elfoj, sinjoro! — Li 
estus elpafinta sin el inter la arboj kaj forkurinta direkte al la 
voĉoj, se ili ne retenus lin. 

— Jes, estas elfoj, — diris Frodo. — Oni foje renkontas ilin en 
la Arbarfino. Ili ne loĝas en la Provinco, sed ili envagas ĝin 
printempe kaj aŭtune, el la propraj terenoj de post la 
Turmontetoj. Mi dankas pro tio! Vi ne vidis, ke tiu Nigra 
Rajdanto haltis ĝuste ĉi tie kaj efektive rampis niadirekten, 
kiam komenciĝis la kanto. Tuj kiam li aŭdis la voĉojn, li 
forŝteliĝis. 

— Kio pri la elfoj? — diris Sam, tro ekscitita por zorgi pri la 
rajdanto. — Ĉu ni povas iri porvidi ilin? 

— Aŭskultu! Ili venas ĉi-direkten, — diris Frodo. — Necesas 
nur atendi apud la vojo. 

La kantado proksimiĝis. Unu klara voĉo leviĝis nun super la 
ceteraj. Gi kantis en la bela elfa lingvo, kiun Frodo sciis nur 
malmulte kaj la aliaj neniom. Tamen la sono harmonianta 
kun la melodio ŝajnis formiĝi en ilia pensado per vortoj, kiujn 
ili nur parte komprenis. Jen la kanto, kiel aŭdis ĝin Frodo: 


Neĝblankulin'! Ho klara Damol 



Reĝin' trans Okcidentaj Maroj! 

Lumo al nia vaga klano 
en mondo plekta de 1' arharoj! 

Ho Elberet'! Giltonielo! 

Okula klaro, spira helo! 

Neĝblankulin'! Al vi ni kantas 
en lando, kiun Maro randas. 

Ho steloj en Sensuna Jaro, 
semaĵ' de ŝia man' lumsenda, 
ventkampe nun en hel' kaj klaro 
forfalas arbflorar' arĝenta! 

Giltoniel'! Ho Elbereto! 

Ni tenas en memorposedo, 
en jena lando subarbara, 
stellumon sur lontano Mara. 

Ĉesis la kanto. 

— Tiuj estas Altaj Elfoj! Ili elparolis la nomon de Elbereta! 

— diris Frodo konsternite. — Mi ne sciis, ke iuj el tiu plej bela 
popolo iam ajn estas vidataj en la Provinco. Ne multaj nun 
restas en Mez-Tero, oriente de 1' Granda Maro. Jen fakte 
hazardo stranga! 

La hobitoj sidis en apudvoja ombro. Postnelonge la elfoj 
descendis laŭ la vojo en la valon. Ili preterpasis malrapide, 
kaj la hobitoj povis vidi la stellumon brili sur iliaj haroj kaj en 
la okuloj. Ili portis neniajn lumojn, tamen dum ili marŝis, 
ekglimo, kiel la lunlumo super la rando de la montetoj antaŭ 
sunleviĝo, ŝajnis ĉirkaŭbrili iliajn piedojn. Ili nun silentis, kaj, 
kiam la lasta elfo preterpasis, li sin turnis, rigardis direkte al 
la hobitoj kaj ridis. 

— Saluton, Frodo! — li kriis. — Vi eksterdomas malfrue. Aŭ 
eble vi maltrafis la vojon? — Poste li laŭte alvokis la 
ceterajn, kaj la tuta kunularo haltis kaj ĉirkaŭstariĝis. 



— Jen io vere miriga! — ili diris. — Tri hobitoj en arbaro 
dumnokte! lon similan ni ne vidis, post kiam Bilbo foriris. 
Kion signifas tio ĉi? 

— Tio signifas, beluloj, — diris Frodo, — simple, ke ni ŝajne 
sekvas la saman vojon kiel vi. Al mi plaĉas promeni sub la 
steloj. Sed mi bonvenigus vian societon. 

— Sed ni ne bezonas alian societon, kaj hobitoj estas tiel 
malspritaj, — ili ridis. — Kaj kiel vi scias, ke ni iras la saman 
vojon kiel vi, ĉar vi ne scias, kien ni celas? 

— Kaj kiel vi konas mian nomon? — demandis Frodo 
reciproke. 

— Multajn aferojn ni konas, — ili diris. — Ni ofte vidis vin 
antaŭe kun Bilbo, kvankam vi eble ne rimarkis nin. 

— Kiuj vi estas, kaj kiu estas via estro? — demandis Frodo. 

— Mi estas Gildoro, — respondis ilia estro, tiu elfo, kiu unue 
alvokis lin. — Gildoro Ingloriono el la Familio Finroda. Ni 
estas ekzilitoj, kaj plimultaj niaj parencoj jam delonge foriris, 
ankaŭ ni restos ci tie nur mallonge, antaŭ ol reiri trans la 
Grandan Maron. Sed kelkaj niaj parencoj daŭre loĝas pace 
en Rivendelo. Bonvolu, Frodo, rakonti, kion vi faras? Ĉar ni 
vidas, ke ombras vin la timo. 

— Ho Saĝa Popolo! — interrompis Grinĉjo sciavide. — Klarigu 
al ni pri la Nigraj Rajdantoj! 

— Ĉu Nigraj Rajdantoj? — ili diris malaltvoĉe. — Kial do vi 
demandas pri Nigraj Rajdantoj? 

— Ĉardu Nigraj Rajdantoj hodiaŭ nin preterpasis, aŭ unu 
faris tion dufoje, — diris Grinĉjo, — nur antaŭ nelonge li 
forŝteliĝis, kiam vi proksimiĝis. 



La elfoj ne tuj respondis, sed mallaŭte interparolis 
propralingve. Finfine Gildoro sin turnis al la hobitoj. 

— Ni ne parolos pri tio en tiu ĉi loko, — li diris. — Ni opinias, 
ke vi prefere akompanu nin nun. Ne estas nia kutimo, sed ĉi- 
foje ni kondukos vin laŭ nia vojo, kaj vi restos kun ni hodiaŭ 
nokte, se vi volas. 

— Ho, Beluloj! Jen bona fortuno super miaj esperoj, — diris 
Grinĉjo. Al Sam mankis vortoj. 

— Mi dankas vin tre sincere, Gildoro Ingloriono, — diris Frodo 
riverencante. — Elen sila lŭmenn' omentielvo: stelo lumigas 
la horon de nia renkontiĝo, — li aldonis, per la alta elfa 
lingvo. 

— Estu singardaj, amikoj! — ekkriis Gildoro, ridante. — Ne 
diru sekretojn! Jen klerulo pri la Antikva Lingvo. Bilbo estis 
bona instruanto. Saluton, elf-amiko! — li diris, riverencante 
al Frodo. — Venu jam kun viaj amikoj kaj aliĝu al nia rondo! 
Prefere marŝu en la mezo, ke vi ne forvagu. Vi eble laciĝos 
antaŭ ol ni haltos. 

— Kial? Kien vi iros? — demandis Frodo. 

— Por la hodiaŭa nokto ni iros al la arbareto surla montetoj 
super Arbohalo. Temas pri pluraj mejloj, sed ĉe la fino vi 
povos ripozi; kaj tio mallongigos vian morgaŭan marŝon. 

Nun ili marŝis plu en silento, kaj pasis kvazaŭ ombroj aŭ 
malhelaj lumoj: ĉarelfoj (eĉ pli ol hobitoj) kapablis marŝi, 
kiam ili tion volis, sen sonoj aŭ piedbruo. Grinĉjo baldaŭ 
eksentis dormemon, kaj ŝanceliĝis unu-dufoje; sed ĉiufoje 
altstatura elfo ĉeflanke elmetis brakon kaj malhelpis, ke li 
falu. Sam marŝadis flanke de Frodo, kvazaŭ sonĝante, kaj 
kun vizaĝesprimo duone tima kaj duone subpremite ĝoja. 



Plidensiĝis la arbaro ambaŭflanke; jam la arboj estis pli junaj 
kaj pli densaj; kaj dum la vojo malsupreniris, kondukante 
suben en faldaĵon de la montetoj, troviĝis multaj profundaj 
boskoj da avelarboj sur la deklivoj supreniĝantaj 
ambaŭflanke. Finfine la elfoj forturniĝis de la vojo. Verda 
rajdejo kuŝis preskaŭ nevidebla tra la densejo dekstre; kaj 
tiun ili sekvis dum ĝi serpentumis supren denove laŭ la 
arbarkovritaj deklivoj sur la supron de montetoŝultro, kiu 
elstaris sur la plisuba tereno de la rivera valo. Subite ili eliris 
el la ombro de la arboj, kaj antaŭ ili etendiĝis larĝa herbejo, 
griza en la noktmallumo. Je tri flankoj la arbaro ĝin alpremis; 
sed oriente la tero subiris abrupte kaj la suproj de 1' malhelaj 
arboj, kiuj kreskis je la fundo, troviĝis sub iliaj piedoj. Poste 
la malaltejo kuŝis malklara kaj ebena sub la steloj. Pli 
proksime ekbrilis kelkaj lumoj en la vilaĝo Arbohalo. 

La elfoj sidiĝis sur la herbon kaj interparolis per mallaŭtaj 
voĉoj; ili ŝajne ne plu atentis la hobitojn. Frodo kaj liaj 
kunuloj volvis sin per manteloj kaj lankovriloj, kaj dormemo 
ilin alŝteliris. La nokto pliprofundiĝis, kaj estingiĝis la lumoj 
en la valo. Grinĉjo ekdormis, kusenata de verda terbuleto. 

Alte en oriento svingiĝis Remirado, la Stela Reto, kaj super la 
nebuloj malrapide leviĝis ruĝa Borgilo, ardante kiel 
fajrjuvelo. Poste, pro ia moviĝo de I' aero la tuta nebulo estis 
fortirita kvazaŭ vualo, kaj suprenkliniĝis, dum li rampis trans 
la randon de la mondo, la Glavportanto de I' Ĉielo, 
Menelvagro kun sia brila zono. La elfoj ekkantis. Subite sub 
la arboj ekbrulis fajro kun ruĝa lumo. 

— Venu! — la elfoj alvokis la hobitojn. — Venu! Jam temp' 
esta por paroloj kaj gajeco! 


Grinĉjo eksidis kaj frotis la okulojn. Li tremis. 



— Troviĝas fajro en la halo, kaj manĝaĵo por malsataj gastoj, 

— diris elfo staranta antaŭ li. 

Ĉe la suda rando de 1' herbejo troviĝis malfermitejo. Tie la 
verda planko eniris la arbaron, kaj formis larĝan spacon 
kvazaŭ halon, tegmentitan per branĉoj de la arboj. Ties 
grandaj trunkoj etendiĝis pilastre laŭ ambaŭ flankoj. Meze 
flamis lignofajro, kaj sur la arboj-pilastroj brulis senŝancele 
torĉoj kun oraj kaj arĝentaj lumoj. La elfoj sidis ĉirkaŭ la fajro 
sur la herbo aŭ sur la segitaj stumpoj de malnovaj trunkoj. 
luj iris tien-reen portante kruĉojn kaj verŝante trinkaĵojn; 
aliaj alportis manĝaĵojn sur plenplenaj pladoj kaj ujoj. 

— Tio ĉi estas nutraĵo nealloga, — ili diris al la hobito, — ĉar 
ni loĝas en la arbaro malproksime de niaj haloj. Se iam vi 
estos niaj gastoj hejme, ni traktos vin pli taŭge. 

— Tio ĉi ŝajnas al mi sufiĉe taŭga por naskiĝfesto, — diris 
Frodo. Grinĉjo poste memoris malmulton ĉu pri la manĝaĵo 
ĉu la trinkaĵo, ĉar lian menson plenigis la lumo sur la elfaj 
vizaĝoj, kaj la sono de voĉoj tiel variaj kaj tiel belaj, ke li 
sentis sin en maldorma sonĝo. Sed li memoris, ke troviĝis 
pano, kiu superis la guston de bela blanka pano proponita al 
malsatmortonto, kaj fruktoj dolĉaj kiel sovaĝaj beroj kaj pli 
riĉaj ol kultivitaj ĝardenfruktoj; li eltrinkis tason, kiun 
plenigis bonodora likvaĵo, malvarmeta kiel monta rivereto, 
ora kiel somera posttagmezo. 

Sam neniam povis vorte priskribi, nek klare bildigi al si tion, 
kion li sentis aŭ pensis tiunokte, kvankam ĝi restis en lia 
memoro kiel unu el la ĉefaj travivaĵoj de lia vivo. Plej 
proksimume li tion foje esprimis: “Nu, sinjoro, se mi povus 
kreskigi tiajn pomojn, mi nomus min ĝardenisto. Sed ĝuste 
la kantado trafis mian koron, se vi min komprenas”. 



Frodo sidis, ĝoje manĝante, trinkante, kaj parolante; sed lia 
menso atentis ĉefe la vortojn parolatajn. Li scipovis iomete 
la elfan lingvon kaj aŭskultis entuziasme. De tempo al 
tempo li alparolis tiujn, kiuj priservis lin kaj dankis ilin per 
ilia lingvo. Ili ridetis al li kaj diris ridante: “Jen juvelo el inter 
hobitoj!” 

Post kelka tempo Grinĉjo ekdormis profunde, kaj oni levis lin 
kaj forportis al laŭbo sub la arboj; tie oni kuŝigis lin sur 
molan liton, kaj li fordormis la ceteron de la nokto. Sam 
rifuzis forlasi sian mastton. Post la foriro de Grinĉjo, li 
kurbiĝis apud la piedoj de Frodo, kie finfine li kapklinis kaj 
fermis siajn okulojn. Frodo dumlonge restis maldorma, 
interparolante kun Gildoro. 

Pri multaj aferoj ili parolis, malnovaj kaj novaj, kaj Frodo 
starigis al Gildoro multajn demandojn pri okazaĵoj en la 
vasta mondo ekster la Provinco. La informoj estis plejparte 
malgajaj kaj minacaj: pri proksimiĝanta mallumo, la militoj 
de homoj, kaj forfuĝo de la elfoj. Fine Frodo starigis la 
demandon plej intiman al sia koro: 

— Diru al mi, Gildoro, ĉu vi iam vidis Bilbon, post kiam li 
forlasis nin? 

— Jes, — Gildoro ridetis — Dufoje. Li adiaŭis nin ĝuste en tiu 
ĉi loko. Sed mi revidis lin unu fojon, malproksime de tie ĉi. 

— Li volis nenion pli diri pri Bilbo, kaj Frodo eksilentis. 

— Vi ne multe demandas aŭ rakontas al mi pri tio, kio 
koncernas vin, Frodo, — diris Gildoro. — Sed mi jam scias 
iomete, kaj pli mi povas legi sur via vizaĝo kaj en la pensado 
malantaŭ viaj demandoj. Vi forlasas la Provincon, kaj tamen 
vi dubas, ĉu vi trovos tion, kion vi serĉas, aŭ plenumos tion, 
kion vi intencas, aŭ ke vi iam revenos. Ĉu ne vere? 



— Vere, — diris Frodo; — sed mi supozis, ke mia foriro estas 
sekreto konata nur al Gandalfo kaj mia fidela Sam. — Li 
subenrigardis al Sam, kiu ronketis. 

— Tiu sekreto ne atingos per ni la Malamikon, — diris 
Gildoro. 

— La Malamikon? — diris Frodo. — Do vi scias, kial ni forlasas 
la Provincon? 

— Mi ne scias, kial la Malamiko persekutas vin, — respondis 
Gildoro, — sed tion mi konstatas — malgraŭ, ke tio ŝajnas al 
mi stranga. Kaj mi avertas vin, ke danĝero troviĝas nun 
antaŭ vi kaj malantaŭ vi, kaj ambaŭflanke. 

— Vi aludas la Rajdantojn? Mi timis, ke ili estas servantoj de 
la Malamiko. Kio estas la Nigraj Rajdantoj? 

— Ĉu Gandalfo nenion diris al vi? 

— Nenion pri tiaj kreitaĵoj. 

— Do mi opinias, ke ne konvenas al mi diri pli — por ke 
teruro ne malhelpu vian vojaĝon. Ĉar al mi ŝajnas, ke vi 
sukcesis ekiri ĝustatempe, se vi fakte sukcesis. Vi devas nun 
rapidegi, kaj nek resti, nek retroiri; ĉar la Provinco ne plu 
protektas vin. 

— Mi ne povas imagi, kiaj informoj estus pli timigaj ol viaj 
aludoj kaj avertoj, — ekkriis Frodo. — Mi sciis, kompreneble, 
ke danĝero kuŝas antaŭe, sed mi ne atendis renkonti ĝin en 
nia propra Provinco. Ĉu ne povas hobito pace marŝi ekde la 
Akvo ĝis la Rivero? 

— Sed ne temas pri via propra Provinco, — diris Gildoro. 

— Aliaj loĝis ĉi tie antaŭ ol hobitoj estis; kaj aliaj loĝos 
denove ĉi tie, kiam hobitoj ne plu estos. Ĉirkaŭas vin la 



vasta mondo: vi povas enbarili vin, sed vi ne povas por ĉiam 
ĝin elbarili. 

— Mi scias, kaj tamen ĝi ĉiam ŝajnis tiel sekura kaj intima. 
Kion mi nun povas fari? Mia plano estis, forlasi sekrete la 
Provincon, kaj iri al Rivendelo; sed jam miaj paŝoj estas 
sekvataj, eĉ antaŭ ol mi venis en Boklandon. 

— Laŭ mia opinio vi devus daŭrigi tiun planon, — diris 
Gildoro. — Mi ne supozas, ke la Vojo pruviĝos tro malfacila 
porvia kuraĝo. Sed se vi deziras konsilon pli klaran, vi devus 
demandi Gandalfon. Mi ne konas la kialon de via fuĝo, kaj 
sekve mi ne scias, kiamaniere viaj persekutantoj atakos vin. 
Tiujn aferojn Gandalfo certe scias. Mi supozas, ke vi vidos lin 
antaŭ ol forlasi la Provincon? 

— Mi esperas, ke jes. Sed tio estas alia afero, kiu 
maltrankviligas min. Mi jam de multaj tagoj atendis 
Gandalfon. Li devis alveni Hobiturbon plej malfrue antaŭ du 
noktoj; sed li ne aperis. Nun mi scivolas, kio povis okazi. Ĉu 
mi devus lin atendi? 

Gildoro silentis momente. 

— Ne plaĉas al mi tiu ĉi sciigo, — li diris finfine. — La 
malfruo de Gandalfo ne bone aŭguras. Sed estas dirite: “Ne 
enmiksiĝu en sorĉistajn aferojn, ĉar ili estas subtilaj kaj 
ekkoleriĝemaj”. Al vi la elekto: ĉu iri aŭ atendi. 

— Kaj estas dirite krome, — respondis Frodo: “Ne serĉu 
konsilon ĉe la elfoj, ĉar ili diros kaj jes kaj ne”. 

— Ĉu vere? — ridis Gildoro. — Elfoj malofte donas senŝirman 
konsilon, ĉar konsilo estas donaco danĝera, eĉ de saĝulo al 
saĝulo, kaj ĉiuj vojoj kapablas konduki mise. Sed kion vi 
volas? Vi ne sciigis al mi ĉion pri vi; kiel do mi elektu pli 
trafe ol vi? Sed se vi postulas konsilon, mi ĝin donos pro 



amikeco. Mi pensas, ke vi devas iri tuj, senprokraste; kaj se 
Gandalfo ne venos antaŭ via foriro, mi konsilas ankaŭ jenon: 
ne iru sola. Kunigu amikojn, kiuj estas fidindaj kaj volpretaj. 
Nun vi devus danki, ĉar tiun konsilon mi ne donas ĝoje. La 
elfoj havas proprajn laborojn kaj proprajn dolorojn, kaj 
malmulte koncernas ilin la faroj de hobitoj, aŭ de iuj aliaj 
kreaĵoj sur la tero. Malofte niaj vojoj renkontas iliajn, ĉu 
hazarde ĉu intence. En tiu ĉi renkontiĝo eble estas pli ol 
hazardo; sed la intenco ne klaras al mi, kaj mi timas diri tro 
multe. 

— Mi profunde dankas, — diris Frodo, — sed mi ŝatus, ke vi 
diru al mi klare, kio estas la Nigraj Rajdantoj. Se mi akceptos 
vian konsilon, mi eble ne vidos Gandalfon longe, kaj mi 
devos scii, kio estas la danĝero, kiu persekutas min. 

— Ĉu ne sufiĉas scii, ke ili estas servantoj de la Malamiko? 

— respondis Gildoro. — Fuĝu de ili! Neniun vorton elparolu 
al ili! Ili estas senkompataj. Nenion pli demandu al mi! Sed 
mia koro avertas, ke antaŭ ol ĉio finiĝos, vi, Frodo, filo de 
Drogo, scios pri tiuj mallumaj aferoj pli ol Gildoro Ingloriono. 
Elbereta protektu vin! 

— Sed kie mi trovos la kuraĝon? — demandis Frodo. — Tion 
mi ĉefe bezonas. 

— Kuraĝon oni trovas en lokoj malprobablaj, — diris Gildoro. 

— Esperu optimisme! Dormu jam! Matene ni estos foririntaj; 
sed ni sendos niajn mesaĝojn tra la landoj. La Vagantaj 
Kunularoj ekscios pri via vojaĝo, kaj tiuj, kiuj potencas por la 
bono, vaĉos. Mi nomas vin elf-amiko; kaj la steloj lumigu la 
finon de via vojo! Malofte ni tiel plezuriĝis je fremduloj, kaj 
estas agrable aŭdi vortojn de I' Antikva Parolo el la lipoj de 
aliaj vagantoj en la mondo. 



Frodo sentis, ke dormo ekkaptas lin, ĝuste dum Gildoro ĉesis 
paroli. 

— Mi dormos nun, — li diris, kaj la elfo kondukis lin ĝis laŭbo 
apud Grinĉjo, kaj li sinĵetis sur liton kaj tuj eniris sensonĝan 
dormon. 



4 


Rapidpado ĝis agarikoj 

Matene Frodo vekiĝis refreŝigita. Li estis kuŝanta en laŭbo 
farita el vivanta arbo kun branĉoj plektitaj kaj atingantaj la 
teron; lia lito estis el filikoj kaj herboj, profunda kaj mola kaj 
strange bonodora. La suno trabrilis tremetantajn foliojn, kiuj 
ankoraŭ verdis sur la arbo. Li saltleviĝis kaj eliris. 

Sam estis sidanta sur la herbo proksime al la arborando. 
Grinĉjo staris studante la ĉielon kaj la veteron. Neniu indiko 
pri elfoj vidiĝis. 

— Ili postlasis por ni fruktojn kaj trinkaĵon, kaj panon, — diris 
Grinĉjo. — Venu matenmanĝi. La pano gustas preskaŭ tiel 
bone kiel hieraŭ vespere. Mi ne volis lasi porvi porcion, sed 
Sam insistis. 

Frodo sidiĝis apud Sam kaj ekmanĝis. 

— Kia plano por hodiaŭ? — demandis Grinĉjo. 

— Marŝi ĝis Bokelboro laŭeble rapide, — respondis Frodo, kaj 
turnissian atenton al la manĝaĵoj. 

— Ĉu vi supozas, ke ni vidos iujn el tiuj Rajdantoj? 

— demandis Grinĉjo gaje. Sub la matena suno la ebleco vidi 
tutan trupon da ili ne ŝajnis al li tre timiga. 

— Jes, probable, — diris Frodo, al kiu ne plaĉis la memorigo. 

— Sed mi esperas transiri la riveron sen tio, ke ili vidu nin. 

— Ĉu vi eltrovis ion pri ili de Gildoro? 

— Ne multon — nur aludojn kaj enigmojn, — diris Frodo 
eviteme. 



— Ĉu vi demandis pri la snufado? 

— Tion ni ne diskutis, — diris Frodo tra plena buŝo. 

— Vi devis. Mi certas, ke tio estas grava. 

— Tiuokaze mi certas, ke Gildoro rifuzus klarigi ĝin, — diris 
Frodo akre. — Kaj nun iom lasu min trankvila! Mi ne volas 
respondi aron da demandoj dum mi manĝas. Mi volas pensi! 

— Bona ĉielo! — diris Grinĉjo. — ĉe matenmanĝo? — Li 
foriris randen de la verdaĵo. 

El la menso de Frodo la hela mateno — perfideme hela, li 
pensis — ne estis foriginta timon pri persekuto; kaj li meditis 
pri la vortoj de Gildoro. La gaja voĉo de Grinĉjo aŭdiĝis al li. 
Tiu kuradis sur la verda gresaĵo kaj kantis. 

— Ne, tion mi ne povus! — li pensis en si. — Unu afero estas 
promenigi miajn junajn amikojn kun mi tra la Provinco, ĝis ni 
nur iomete malsatas kaj lacas, kaj manĝado kaj lito estas 
dolĉaj. Marŝigi ilin en ekzilon, kie laco kaj malsato eble ne 
estas kuraceblaj, estas alia afero — eĉ se ili laŭvole pretus 
kuniri. La heredaĵo estas sole mia. Al mi ŝajnas, ke eĉ Samon 
mi ne devus kunirigi. — Li rigardis al Sam Vato, kaj konstatis, 
ke Sam rigardadas lin. 

— Nu, Sam! — li diris. — Kion fari? Mi forlasos la Provincon 
kiel eble plej baldaŭ — fakte mi nun decidiĝis eĉ ne unu 
tagon resti en Stretkavo, se tio eblos. 

— Tre bone, sinjoro! 

— Vi ankoraŭ intencas akompani min? 


— Efektive. 



— Estos tre danĝere, Sam. Estas jam tre danĝere. Tre 
verŝajne neniu el ni revenos. 


— Se ne revenos vi, sinjoro, do ne revenos mi, estas certe, 

— diris Sam. — “Ne forlasu lin!” ili diris al mi. “Lasu lin! — mi 
diris. — Tion mi neniam intencis. Mi iros kun li, se li grimpos 
ĝis la Luno; kaj se iuj el tiuj Nigraj Rajdantoj provos malhelpi 
lin, ili devos enkalkuli Samon Vato”, mi diris. Ili ridis. 

— Kiuj estas ili, kaj pri kio vi parolas? 

— La elfoj, sinjoro. Ni iom interparolis hieraŭ vespere; kaj ili 
ŝajnis scii, ke vi foriros, do mi ne vidis motivon tion nei. 
Mirindaj kreaĵoj, elfoj, sinjoro! Mirindaj! 

— Efektive, — diris Frodo. — Ĉu vi ankoraŭ ŝatas ilin nun, 
kiam vi pli proksime vidis ilin? 

— Ili ŝajnas iom superaj al miaj ŝatoj-malŝatoj, portiel diri, 

— respondis Sam malrapide. — Ŝajnas negrava, kion mi 
opinias pri ili. Ili tute malsimilas tion, kion mi atendis — tiel 
junaj-maljunaj, kaj tiel gajaj-malgajaj, ĉu ne. 

Frodo rigardis Samon iom surprizite, duone atendante vidi 
ian eksteran signon pri la stranga ŝanĝiĝo, kiu ŝajne okazis 
al li. Tio ne sonis kiel la voĉo de I' malnova Sam Vato, kiun li 
supozis koni. Sed la sidanto aspektis kiel la malnova Sam 
Vato, krom ke lia vizaĝo estis nekutime pensema. 

— Ĉu vi nun sentas bezonon forlasi la Provincon — nun, 
kiam via deziro vidi ilin realiĝis? — li demandis. 

— Jes, sinjoro. Mi ne scias, kiel tion esprimi, sed depost la 
hieraŭa nokto mi sentas min alia. Mi ŝajnas vidi antaŭen, 
iele. Mi scias, ke ni sekvos tre longan vojon en mallumon; 
sed mi scias, ke mi ne povas retroturniĝi. Ne vidi elfojn nun, 
nek drakojn, nek montojn, mi jam volas — mi ne scias 



precize, kion mi volas: sed ion mi devas fari antaŭ la fino, kaj 
tio kuŝas antaŭe, ne en la Provinco. Mi devas ĝisfini ĝin, 
sinjoro, se vi min komprenas. 

— Mi ne tute komprenas. Sed mi komprenas, ke Gandalfo 
elektis por mi taŭgan kunulon. Mi estas kontenta. Ni iros 
kune. 

Frodo finmanĝis silente. Poste, stariĝinte, li trarigardis la 
terenon antaŭe kaj vokis Grinĉjon. 

— Ĉu preta ekiri? — li diris, kiam Grinĉjo alkuris. — Ni devas 
tuj ekmarŝi. Ni dormis ĝis malfrue, kaj restas sufiĉe multaj 
mejloj trairotaj. 

— Dormis ĝis malfrue vi, vi volas diri, — diris Grinĉjo. — Mi 
leviĝis longe antaŭe; kaj ni nur atendis, ke vi finu manĝadon 
kaj pensadon. 

— Ambaŭ jam estas finitaj. Kaj mi celos al Bokelbora Pramo 
laŭeble rapide. Mi ne devios reen al la vojo, kiun ni forlasis 
hieraŭ nokte: mi iros rekte de ĉi tie trans la terenon. 

— Do vi intencas flugi, — diris Grinĉjo. — Vi ne iros rekte ien 
ajn en tiu ĉi tereno. 

— Ni povas ĉiuokaze iri pli rekte ol la vojo, — respondis 
Frodo. — La Pramo troviĝas sud-oriente de Arbohalo, sed la 
vojo kurbiĝas maldekstren — videblas kurbo ĝia tie fornorde. 
Ĝi ĉirkaŭiras la nordan randon de Mariŝo portrafi la ŝoseon 
de la Ponto super Stoko. Sed tio kondukas mejlojn el la vojo. 
Ni ŝparus kvaronon de la distanco, se ni celus al la Pramo de 
la loko, sur kiu ni staras. 


— Pro rapidpadoj, malfruadoj, — argumentis Grinĉjo. — La 
tereno estas malglata en ĉi tiu ĉirkaŭaĵo, kaj troviĝas marĉoj 
kaj ĉiaj malfacilaĵoj sube en Mariŝo — mi konas la terenon ĉi- 



regione. Kaj se vi zorgas pri Nigraj Rajdantoj, mi ne 
konstatas, ke estas pli malbone renkonti ilin sur vojo ol en 
arbaro aŭ sur kampo. 

— Malpli facile troveblas personoj en arbaro aŭ sur kampo, 

— respondis Frodo. — Kaj se oni supozas vin sur vojo, 
ekzistas ebleco, ke oni serĉos vin sur la vojo kaj ne aliloke. 

— En ordo! — diris Grinĉjo. — Mi sekvos vin en ĉiun marĉon 
kaj fosejon. Sed estas malbonkore! Mi esperis preterpasi la 
Oran Perkon en Stoko antaŭ la sunsubiro. La plej bona biero 
en Orient-kvarono, aŭ iam estis; jam delonge mi ne gustumis 
ĝin. 

— Tio decidas! — diris Frodo. — Eble pro rapidpadoj 
malfruadoj, sed pro trinkejoj pli longaj malfruoj. Ni devas ĉial 
teni vin for de la Ora Perko. Ni devas alveni Bokelboron 
antaŭ noktiĝo. Kion vi opinias, Sam? 

— Mi iros laŭ vi, s-ro Frodo, — diris Sam malgraŭ privata 
antaŭtimo kaj profunda bedaŭro pri la plej bona biero en 
Orientkvarono. 

— Do, se necesas trapeni marĉojn kaj dornojn, ni jam ekiru! 

— diris Grinĉjo. 

Estis jam preskaŭ tiel varme, kiel en la antaŭa tago, sed 
nuboj komencis alproksimiĝi el la okcidento. Alveno de 
pluvo ŝajnis probabla. La hobitoj rampaĉis malsupren laŭ 
apika verda deklivo kaj plonĝis en la densan arbaron sube. 
Ilia direkto estis elektita por lasi Arbohalon maldekstre, kaj 
por transiri oblikve tra la arboj, kiuj grupiĝis laŭ la orienta 
flanko de la monteto, ĝis ili atingus la transan ebenaĵon. 

Tiam ili povus celi rekten al la Pramo surtereno, kiu estis 
aperta krom pluraj drenfosaĵoj kaj latbariloj. Frodo kalkulis, 
ke laŭ rekta linio ili devis iri dek ok mejlojn. 



Li baldaŭ trovis, ke la densejo estas pli kunpremita kaj pli 
interplektita ol ĝi ŝajnis. Mankis vojetoj tra la subpiedaĵo, kaj 
ili progresis ne tre rapide. Kiam ili baraktis ĝis la 
deklivosubo, ili trovis rojon, kiu subenfluis de la malantaŭaj 
montetoj en profunda ravino kun apikaj glitigaj flankoj 
superkreskitaj de rubusoj. Plej maloportune ĝi transiris la 
direkton, kiun ili elektis. Ili ne povis transsalti ĝin, nek 
entute transiri ĝin sen malsekiĝo, gratiĝo kaj koto. Ili haltis, 
pripensante, kion fari. 

— L' unua malhelpo! — diris Grinĉjo, ridetante malafable. 
Sam Vato retrorigardis. Tra apertejo de la arboj li ekvidis la 
supron de I' verda deklivo, laŭ kiu ili ĵus malsupreniris. 

— Vidu! — li diris, kroĉante brakon de Frodo. Ili ĉiuj rigardis, 
kaj sur la rando alte super ili, ili vidis kontraŭ la ĉielo 
starantan ĉevalon. Apud ĝi kliniĝis nigra figuro. Ili tuj 
rezignis pri la penso retroiri. Frodo iris la antaŭa, kaj plonĝis 
senprokraste en la densajn arbustojn apud la rivereto. 

— Fu! — li diris al Grinĉjo. — Ni ambaŭ pravis! La rapidpado 
jam kurbiĝis; sed ni nur ĝustatempe trovis kaŝejon. Vi havas 
orelojn akrajn, Sam: ĉu vi aŭdas ion venanta? Ili staris 
senmovaj, apenaŭ spirante dum ili aŭskultis; sed ne 
aŭdeblis sono de persekuto. 

— Mi ne supozas, ke li provos konduki la ĉevalon suben laŭ 
tiu deklivo, — diris Sam. — Sed konjekteble li scias, ke ni 
malsupreniris ĝin. Prefere ni pluiru. 

Pluirado ne estis tute facila. Ili devis porti la tornistrojn, kaj 
la arbustoj kaj rubusoj ne volonte tralasis ilin. lii estis 
ŝirmataj de la vento per la malantaŭa deklivo, kaj la aero 
estis senmova kaj sufoka. Kiam finfine ili traŝovis sin al pli 
aperta tereno, ili estis varmegaj, lacaj kaj tre gratitaj, kaj ili 
cetere ne plu certis pri la irata direkto. La bordoj de la 



rivereto malaltiĝis, kiam ĝi atingis la ebenaĵon kaj plilarĝiĝis 
kaj malprofundiĝis, kaj forvagis al Mariŝo kaj la Rivero. 


— Ha, tio ĉi estas Stok-Rojo! — diris Grinĉjo. — Se ni 
intencas retrovi nian direkton, ni devas tuj transiri kaj ekiri 
dekstren. 

Ili travadis la rivereton kaj rapidis tra larĝa apertejo 
aliflanke, junkokovrita kaj senarba. Poste ili renkontis 
denove zonon da arboj; altaj kverkoj ĉefe, kun ie-tie ulmo aŭ 
frakseno. La tero estis pli-malpli ebena, kaj troviĝis malmulte 
da subkreskaĵo, sed la arboj tro proksimis unu alian por ke ili 
vidu fore antaŭen. La folioj bloviĝis supren pro subitaj 
ventospasmoj, kaj gutoj da pluvo ekfalis el la nubkovrita 
ĉielo. Poste la vento formortis kaj la pluvo falis inunde. Ili 
pluplandis kiel eble plej rapide tra herbobedoj, kaj tra densaj 
drivaĵoj de malnovaj folioj; kaj ĉie ĉirkaŭ ili la pluvo klakis 
kaj ruliĝis. lii ne parolis, sed konstante rigardis malantaŭen 
kaj ambaŭflanken. 

Post duonhoro Grinĉjo diris: 

— Espereble ni ne turniĝis tro suden kaj ne marŝas laŭlonge 
de tiu ĉi arbaro! Gi estas zono ne tre larĝa — mi estus dirinta 
ne pli ol unu mejlon — kaj ni devis jam trapasi ĝin. 

— Ne utilas, ke ni ekiru zigzage, — diris Frodo. — Tio neniel 
helpos. Ni daŭrigu laŭ nia nuna vojo! Mi ne certas, ke mi 
deziras atingi ankoraŭ la apertejon. 

Ili pluiris eble pluan duon da mejloj. Tiam la suno denove 
ekbrilis inter la ĉifonecaj nuboj, kaj la pluvo malpliiĝis. Estis 
jam post la tagmezo, kaj ili sentis, ke aktualas tagmanĝi. Ili 
haltis sub ulmp: ties folioj, kvankam jam flaviĝantaj, tamen 
ankoraŭ densis, kaj la tero apud ĝia subo estis relative seka 
kaj ŝirmata. Kiam ili komencis pretigi la manĝon, ili trovis, ke 
la elfoj plenigis iliajn botelojn per klara trinkaĵo de pale ora 



koloro: ĝi odorisje mielo farita el multaj floroj kaj estis 
mirinde freŝiga. Tre baldaŭ ili ridadis kaj fajfis pri la pluvo kaj 
pri la Nigraj Rajdantoj. La finaj kelkaj mejloj, ili sentis, 
baldaŭ troviĝos malantaŭe. 

Frodo apogis sian dorson al la arbotrunko kaj fermis siajn 
okulojn. Sam kaj Grinĉjo sidis proksime, kaj iii komencis 
zumkanti, kaj poste kanti mallaŭte: 

Ho! Ho! Ho! ek al botel' 
por korkurac' kaj tristforpel'. 

Pluv' eble falas, blovas vent', 
kaj longas plu la trairend', 
sed kuŝos mi sub arb' en glor', 
kaj lasos nubojn veli for. 

“Ho! Ho! Ho!" — ili komencis pli laŭte. Subite ili eksilentis. 
Frodo salte stariĝis. Longedaŭra vekrio aŭdiĝis laŭ la vento, 
kiel krio de iu misintenca kaj soleca kreaĵo. Gi ondiĝis kaj 
finiĝis per alta trapika noto. Kiam ili sidis kaj staris, kvazaŭ 
subite glaciigite, ĝin respondis alia krio, malpli laŭta kaj pli 
fora, sed ne malpli sangofridiga. Poste sekvis silento, 
rompita nur per la sono de la vento inter la folioj. 

— Kaj kio estis tio, laŭ via opinio? — Grinĉjo demandis 
finfine, provante paroli senĝene, sed iom voĉtremante. — Se 
tio estis birdo, ĝi estis tia, kian mi neniam antaŭe aŭdis en la 
Provinco. 

— Tio estis nek birdo, nek besto, — diris Frodo. — Tio estis 
alvoko, aŭ signalo — tiu krio enhavis vortojn, kvankam mi ne 
povis distingi ilin. Sed tian voĉon havas neniu hobito. 

Ili diris nenion plu pri la afero. Ĉiuj pensis pri la Rajdantoj, 
sed neniu menciis ilin. Ili jam hezitis: ĉu resti ĉu pluiri; sed 
pli aŭ malpli baldaŭ ili devis transiri la apertejon ĝis la 
Pramo, kaj estis preferinde iri plej baldaŭ kaj en la taga 



lumo. Post kelkaj momentoj ili surŝultrigis siajn tornistrojn 
denove kaj ekiris. 

Post nelonge la arbaro abrupte finiĝis. Larĝaj herbejoj 
etendiĝis antaŭ ili. Ili nun vidis, ke efektive iii turniĝis tro 
suden. Malproksime trans la ebenaĵo ili povis vidi la malaltan 
monteton de Bokelboro aliflanke de I' Rivero, sed ĝi nun 
troviĝis maldekstre de ili. Singarde ŝtelirante el la 
arbarorando, ili laŭeble rapide ekiris trans la apertan 
terenon. 

Komence ili sentis timon for de I' arbara ŝirmo. En 
malproksimo post ili staris la altejo, kie ili matenmanĝis. 
Frodo duone atendis vidi la foran figureton de ĉevalrajdanto 
sur la firsto malhela kontraŭ la ĉielo; sed vidiĝis nenia signo 
pri tiu. La suno eskapanta el la disiĝantaj nuboj, dum ĝi 
subeniris al la montetoj, kiujn ili postlasis, denove helbrilis. 
Forlasis ilin la timo, kvankam ili ankoraŭ sentis 
maltrankvilon. Sed la tereno iĝis ĉiam pli malsovaĝa kaj 
bonordigita. Baldaŭ ili alvenis bone prizorgitajn kampojn kaj 
gresejojn, troviĝis heĝoj, dratbariloj kaj drenfosaĵoj. Ĉio 
ŝajnis trankvila kaj paca, tute kiel ordinara angulo de I' 
Provinco. Iliaj humoroj pliboniĝis ĉiupaŝe. La linio de I' 

Rivero pliproksimiĝis; kaj la Nigraj Rajdantoj ekŝajnis 
fantomoj de la arbaro jam longe postlasita. 

Ili laŭiris la randon de granda napokampo, kaj alvenis 
fortikan latpordon, post kiu etendiĝis sulkoplena vojeto inter 
malaltaj prizorgitaj heĝoj al fora arbogrupo. Grinĉjo haltis. 

— Mi konas ĉi tiujn kampojn kaj pordon! — li diris. — Ni 
estas sur la kampoj de maljuna terkulturisto Larvo. Nepre 
estas lia farmdomo tie inter la arboj. 

— Ĝenoj unu post alia! — diris Frodo, aspektante preskaŭ 
tiel perturbita, kvazaŭ Grinĉjo ĵus deklarus, ke la vojeto 



estas fendo kondukanta al la loĝkaverno de drako. La aliaj 
rigardis lin surprizite. 

— Kio ĝenas pri maljuna Larvo? — demandis Grinĉjo. — Li 
estas bona amiko de ĉiuj Brandobokoj. Kompreneble li 
terurigas entrudiĝantojn, kaj posedas sovaĝajn hundojn 

— sed finfine, personoj ĉi tie proksimas la landlimon kaj 
devas tiom pli gardi sin. 

— Mi scias, — diris Frodo. — Tamen, — li aldonis kun 
hontema rido, — mi timegas lin kaj liajn hundojn. Dum 
multaj jaroj mi evitis lian bienon. Li plurfoje trovis min 
entrudiĝanta por agarikoj, kiam mi estis junulo ĉe Brando- 
Halo. La lastan fojon li batis min, kaj poste vidigis min al siaj 
hundoj kaj diris: “Vidu, knaboj, kiam la venontan fojon tiu ĉi 
juna fripono ekpaŝos sur miajn kampojn, vi rajtos manĝi lin. 
Nun forpelu lin!” Ili persekutis min laŭ la tuta vojo ĝis la 
Pramo. Mi neniam forskuis la timegon — kvankam probable 
la bestoj konis sian aferon kaj ne estus efektive tuŝintaj min. 

Grinĉjo ridis. 

— Nu, jam estas tempo, ke vi amikiĝu. Precipe se vi intencas 
reveni por loĝadi en Boklando. Maljuna Larvo estas fakte 
bravulo, se vi ne tuŝas liajn agarikojn. Ni eniru la vojeton, kaj 
tiam ni ne estos entrudiĝantoj. Se ni renkontos lin, mi estu la 
parolanto. Li estas amiko de Gaja, kaj iam mi sufiĉe ofte 
akompanis lin ĉi tien. 

Ili marŝis laŭ la vojeto, ĝis ili ekvidis la pajlotegmentojn de 
granda domo kaj farmokonstruaĵoj elstariĝantaj el la arboj 
antaŭe. La Larvoj, la Pudipiedoj en Stoko kaj la plimultaj 
loĝantoj en Mariŝo estis domloĝantoj; kaj lia farmdomo estis 
fortike konstruita el brikoj kaj havis altan muron ĉirkaŭe. 
Troviĝis larĝa ligna pordo, kiu malfermiĝis al la vojeto el la 
muro. 



Subite, dum ili proksimiĝis, ekkomenciĝis terura ululado kaj 
bojado, kaj ili aŭdis laŭtan voĉon, kiu kriis: 

— Ten! Dent! Lup! Antaŭen, knaboj! 

Frodo kaj Sam tuj haltis, sed Grinĉjo plupromenis kelkajn 
paŝojn. La pordo malfermiĝis kaj tri hundegoj elkuris sur la 
vojeton, kaj alsturmis la vojaĝantojn, sovaĝe bojante. Ili tute 
malatentis Grinĉjon; sed Sam kaŭris kontraŭ la muro, dum 
du lupsimilaj hundoj snufis lin suspekteme, kaj subbojis se li 
moviĝis. La plej granda kaj feroca el la trio haltis antaŭ 
Frodo, hirta kaj graŭla. 

Nun tra la pordo aperis larĝa fortika hobito kun ronda ruĝa 
vizaĝo. 

— Halo'! Halo'! Kiu vi estas, kaj kion vi volas? — li demandis. 

— Bonan posttagmezon, s-ro Larvo! — diris Grinĉjo. La 
terkulturisto rigardis lin proksime. 

— Nu estas, ĉu ne, sinjoreto Grinĉjo — s-ro Peregrino Tjuko, 
mi devas diri! — li kriis, ŝanĝante brovumadon al rikaneto. 

— Jam delonge mi ne vidis vin en tiu ĉi loko. Feliĉe por vi, ke 
mi konas vin. Mi ĝuste intencis inciti miajn hundojn kontraŭ 
fremduloj. Okazas hodiaŭ kelkaj kuriozaĵoj. Kompreneble, ja 
okazas de tempo al tempo, ke fremduloj vagas en ĉi regiono. 
Tro proksime al la Rivero, — li diris, skuante la kapon. — Sed 
tiu ulo estis la plej strangaspekta, kiun miaj okuloj iam ajn 
trafis. Li ne transiros senpermese mian kamparon la duan 
fojon, se mi kapablos tion malhelpi. 

— Kian ulon vi aludas? — demandis Grinĉjo. 

— Do lin vi ne vidis? — diris la terkulturisto. — Li laŭiris la 
vojeton al la ŝoseo antaŭ ne tre longe. Li estis strangulo kaj 
starigis strangajn demandojn. Sed vi eble eniru la domon. 



kaj ni interŝanĝos pli komforte la novaĵojn. Mi havas iom da 
bona elo kranebla, se vi kaj viaj amikoj emas, s-ro Tjuko. 

Ŝajnis klare, ke la terkulturisto rakontos pli, se al li estus 
permesate tion fari propratempe kaj propramaniere, do ĉiuj 
akceptis la inviton. 

— Kio pri la hundoj? — demandis Frodo maltrankvile. La 
terkulturisto ridis. 

— Ili ne ĝenos vin, krom se mi tion ordonos. Jen, Ten! Dent! 
Alkalkanen! — li kriis. — Alkalkanen, Lup! 

Malŝarĝante la mensojn de Frodo kaj Sam, la hundoj 
formarŝis kaj lasis ilin liberaj. Grinĉjo prezentis la du aliajn al 
la terkulturisto. 

— S-ro Frodo Baginzo, — li diris. — Vi eble ne memoras lin, 
sed iam li loĝis ĉe Brando-Halo. 

Pro la nomo Baginzo la terkulturisto eksurpriziĝis, kaj akre 
alrigardis Frodon. Momente Frodo ekpensis, ke memoro pri la 
ŝtelitaj agarikoj estas vekita, kaj ke al la hundoj estos 
ordonite lin forpeli. Sed Terkulturisto Larvo prenis lian 
brakon. 

— Nu, ĉu tio ne estas eĉ pli stranga? — li ekkriis. — S-ro 
Baginzo, ĉu? Envenu! Necesas interparoli. 

Ili eniris la kuirejon de la terkulturisto kaj eksidis antaŭ la 
larĝa kameno. S-ino Larvo alportis bieron en granda ujo kaj 
plenigis kvar grandajn kruĉojn. Gi estis bona, kaj Grinĉjo 
trovis sin pli ol kompensita rilate maltrafon de la Ora Perko. 
Sam glutetis sian bieron suspekteme. Li nature malfidis 
loĝantojn en aliaj partoj de la Provinco; kaj cetere li ne emis 
amikiĝi rapide kun iu, kiu batis lian mastron, negrave antaŭ 
iom longe. 



Post kelkaj komentoj pri la vetero kaj la agrikulturaj 
probablecoj (kiuj ne pli misaŭguris ol kutime), terkulturisto 
Larvo demetis sian tasegon kaj rigardis ilin laŭvice. 

— Nu, s-ro Peregrino, — li diris, — de kie vi venis, kaj kien vi 
intencas iri? Ĉu vi venis viziti min? Ĉar, se tiel, vi preterpasis 
mian pordon sen ke mi rimarkis vin. 

— Nu, ne, — respondis Grinĉjo. — Se paroli vere, ĉar tion vi 
jam divenis, ni suriris la vojeton ĉe la alia finaĵo; ni trapasis 
viajn kampojn. Sed tio okazis pro hazardo. Ni perdis la vojon 
en la arbaro, malantaŭe apud Arbohalo, provante trovi 
rapidpadon ĝis la Pramo. 

— Se mankis tempo, la vojo vin servus pli bone, — diris la 
terkulturisto. — Sed ne tio min koncernis. Vi havas permeson 
trapasi mian kamparon, se tion vi emas, s-ro Peregrino. 
Ankaŭ vi, s-ro Baginzo, kvankam probable ankoraŭ plaĉas al 
vi agarikoj, — li ridis. — Ha jes, la nomon mi rekonis. Mi 
memoras tempon, kiam la juna Frodo Baginzo estis unu el la 
plej friponaj junuloj en Boklando. Sed ne pri agarikoj mi 
pensis. Mi aŭdis la nomon Baginzo ĝuste antaŭ ol vi aperis. 
Kion, laŭ via supozo, demandis al mi tiu stranga ulo? 

Ili atendis maltrankvile ĝis li priparolis. 

— Nu, — la terkulturisto daŭrigis, proksimiĝante al sia celo 
kun lanta antaŭplezuro. — Li venis rajdante grandan nigran 
ĉevalon tra la pordo, kiu hazarde estis malfermita, kaj 
antaŭen ĝis mia dompordo. 

Tute nigra estis ankaŭ li mem, kaj mantelita kaj kapuĉita, 
kvazaŭ li ne volus esti rekonata. “Ja kion en la Provinco li 
povas deziri?” mi pensis private. Ne multajn el la granduloj 
ni vidas cis la landlimo; kaj ĉiuokaze mi neniam aŭdis pri tia, 
kia ĉi nigrulo. “Bonan tagon al vi! — mi diras, elirante al M. 

— Ĉi tiu vojeto kondukas nenien, kaj kien ajn vi intencas iri. 



plej rapide estos reen al la vojo”. Ne plaĉis al mi lia aspekto; 
kaj kiam Ten elvenis, ĝi snufis unufoje kaj elpuŝis jelpon, 
kvazaŭ ĝi estus pikita: ĝi mallevis la voston kaj forkuregis 
kriĉante. La nigrulo sidis tute senmove. 

» “Mi venis de tie, — li diris, malrapide kaj retenite, 
indikante al la okcidento, trans miaj kampoj, ĉu vi kredas. 

— Ĉu vi vidis Baginzon?” — li demandis strangavoĉe, kaj 
kliniĝis al mi. Nenian vizaĝon mi povis vidi, ĉar lia kapuĉo 
pendis malalten; kaj mi sentis tremeton je mia dorso. Sed mi 
ne konsentis, ke li trarajdu tiel arogante mian kamparon. 

» “Foriru! — mi diris. — Troviĝas ĉi tie neniuj Baginzoj. Vi 
estas en malĝusta regiono de la Provinco. Prefere reiru 
okcidenten al Hobiturbo — sed ĉi-foje vi iru laŭ la vojo”. 

» “Baginzo foriris, — li respondis flustre. — Li alvenas. Li ne 
tre malproksimas. Mi volas trovi lin. Se li preterpasos, ĉu vi 
sciigos min? Mi revenos kun oro”. 

» 'Tion vi ne faros, — mi diris. — Vi reiros tien, de kie vi 
venis, rapidege. Mi lasas porvi unu minuton antaŭ ol mi 
vokosĉiujn miajn hundojn”. 

» Li eligis specon de siblo. Tio eble estis ridado, eble ne. 

Poste li spronis sian ĉevalon rekte al mi, kaj mi forsaltis 
lastmomente. Mi vokis la hundojn, sed li forsvingiĝis kaj 
trarajdis la pordon kaj laŭ la vojeto al la ŝoseo kiel 
tondroklako. Kion vi opinias pri tio? 

Frodo sidis momente, rigardante la fajron, sed li pensis nur 
kiel diable ili atingu la Pramon. 

— Mi ne scias, kion pensi, — li diris fine. 

— Do mi sciigos al vi, kion pensi, — diris Larvo. — Vi ne devis 
intermiksiĝi kun hobiturbanoj, s-ro Frodo. Personoj tie estas 



strangaj. — Sam ekmoviĝis sur sia seĝo, kaj rigardis la 
terkulturiston neamike. — Sed vi ĉiam estis knabo 
senpripensa. Kiam mi aŭdis, ke vi lasis Brandobokojn kaj 
foriris al tiu maljuna s-ro Bilbo, mi aŭguris, ke vi trafos en 
malfacilaĵojn. Atentu miajn vortojn, ĉio ĉi devenas de tiuj 
strangaj faroj de s-ro Bilbo. Sian monon li akiris iel strange 
en fremdaj lokoj, oni diras. Eble iuj emas eltrovi, kio okazis 
pri la oro kaj juveloj, kiujn li subterigis sur la monteto en 
Hobiturbo, kiel mi aŭdis? 

Frodo diris nenion: la sagacaj supozoj de la terkulturisto 
estis iom maltrankviligaj. 

— Nu, s-ro Frodo, — Larvo daŭrigis, — mi ĝojas, ke vi tiel 
saĝe revenis al Boklando. Jen mia konsilo: restu tie! Kaj ne 
intermiksiĝu kun tiuj strangaj eksteruloj. Ĉi tie vi havos 
amikojn. Se persekutos vin denove iuj nigruloj, mi pritraktos 
ilin. Mi diros, ke vi mortis, aŭ forlasis la Provincon, aŭ kion 
ajn vi volas. Kaj eble tio sufiĉe veros, ĉar tre probable estas 
maljuna s-ro Bilbo, pri kiu ili serĉas sciigojn. 

— Vi eble pravas, — diris Frodo, evitante la okulojn de I' 
terkulturisto kaj fikse rigardante la fajron. 

Larvo rigardis lin penseme. 

— Nu, evidente vi havas proprajn ideojn, — li diris. — Estas 
tiel evidenta, kiel mia nazo, ke ne hazardo venigis ĉi tien vin 
kaj tiun rajdanton samtage; kaj eble mia novaĵo finfine ne 
estis por vi multe nova. Mi ne postulas, ke vi diru al mi ion 
ajn, pri kio vi preferas silenti; sed mi konstatas, ke vi estas 
perturbita de io. Eble vi pensas, ke ne estos tro facile atingi 
la Pramon nekaptite? 

— Tion mi ja pensis, — diris Frodo. — Sed ni devas provi tien 
veni; kaj tion ni ne plenumos sidante kaj pensante. Do 
bedaŭrinde ni devas foriri. Tre koran dankon pro via 



bonkoreco! Mi timis vin kaj viajn hundojn jam de pli ol tridek 
jaroj, terkulturisto Larvo, kvankam aŭdinte tion vi eble emos 
ridi. Estis domaĝe: ĉar mi maltrafis bonan amikon. Kaj nun 
mi bedaŭras forlasi vin tiel baldaŭ. Sed mi revenos, eble, iun 
tagon — se tion la sorto permesos. 

— Vi estos bonvena, kiam vi venos, — diris Larvo. — Sed nun 
mi havas ideon. Estas jam preskaŭ la sunsubiro, kaj ni 
intencas vespermanĝi; ĉar plejofte ni enlitiĝas baldaŭ post 
la suno. Se vi kaj s-ro Peregrino kaj ĉiuj povus resti kaj manĝi 
kun ni, ni estus vere kontentaj! 

— Kaj ankaŭ ni! — diris Frodo. — Sed ni devas tuj ekiri, mi 
timas. Eĉ nun estos mallume antaŭ ol ni alvenos la Pramon. 

— Ha! sed atendu momenton! Mi intencis diri, ke post iom 
da manĝo mi eligos malgrandan furgonon, kaj mi veturigos 
vin ĉiujn ĝis la Pramo. Tio ŝparos al vi iom da marŝado kaj 
eble ŝparos al vi ankaŭ alispecajn ĝenojn. 

Frodo nun akceptis dankeme la inviton, kio malŝarĝis 
Grinĉjon kaj Samon. La suno jam estis malantaŭ la 
okcidentaj montetoj, kaj la lumo ekmalheliĝis. Envenis du 
filoj de Larvo kaj liaj tri filinoj, kaj malavara vespermanĝo 
estis surtabligita. La kuirejon lumigis kandeloj kaj la fajro 
estis hejtita. S-ino Larvo vigle eniris-eliris. Unu-du aliaj 
hobitoj, kiuj estis bienlaboristoj, envenis. Baldaŭ dekkvaropo 
sidiĝis por manĝi. Biero abundis, kaj giganta plado de 
agarikoj kaj ŝinko, krom multaj aliaj solidaj farmbienaj 
manĝaĵoj. La hundoj kuŝis apudfajre kaj mordis lardhaŭton 
kaj krakigis ostojn. 

Finmanĝinte, la terkulturisto kaj ties filoj eliris kun lanterno 
kaj pretigis furgonon. Estis mallume en la korto, kiam la 
gastoj eliris. Ili surĵetis la tornistrojn kaj engrimpis. La 
terkulturisto sidiĝis sur la gvidbenkon, kaj vipklake irigis 



siajn du fortajn poneojn. Lia edzino staris en la lumo de la 
malfermita dompordo. 

— Gardu vin bone, Larvo! — ŝi vokis. — Ne disputu kun 
fremduloj kaj revenu senprokraste! 

— Tion mi faros! — li diris kaj forruliĝis tra la pordo. Nun 
bloviĝis eĉ ne spiro de vento; la nokto daŭris trankvila kaj 
kvieta, kaj la aero estis frosteta. Ili antaŭeniris senlanterne 
kaj malrapide. Post unu-du mejloj finiĝis la vojeto, 
transiranta profundan drenfosaĵon kaj supreniranta laŭ 
mallonga deklivo ĝis altkonstruita ŝoseo. 

Larvo descendis kaj atente observis ambaŭdirekten, norden 
kaj suden, sed nenio videblis en la mallumo, kaj sur la 
senmova aero aŭdiĝis neniu sono. Maldensaj strioj da 
rivernebuleto pendis super la fosaĵoj, kaj rampis tra la 
kampoj. 

— Iĝos dense, — diris Larvo, — sed la lanternojn mi ne 
lumigos ĝis mi retroiros. lon sur la vojo ni aŭdos longe antaŭ 
ol renkonti ĝin hodiaŭ vespere. 

Estis kvin mejloj aŭ pli de I' vojeto de Larvo ĝis la Pramo. La 
hobitoj ĉirkaŭvolvis sin, sed iliaj oreloj estis streĉitaj por aŭd 
iun ajn sonon krom la grinco de I' radoj kaj la malrapida 
klako de 1' poneaj hufoj. La furgono ŝajnis al Frodo pli 
malrapida ol heliko. Apude Grinĉjo kapokline proksimiĝis al 
dormo, sed Sam fikse rigardis antaŭen en la densiĝantan 
nebulon. 

Finfine ili alvenis la komenciĝon de la prama vojeto. Gin 
signis du altaj blankaj stangoj, kiuj subite ekaperis dekstre. 
Terkulturisto Larvo haltigis la poneojn kaj la furgono grince 
senmoviĝis. Ili ĝuste komencis elfurgoniĝi, kiam subite ili 
aŭdis tion, kion ili la tutan tempon timis: hufojn sur la vojo 
antaŭe. La sono proksimiĝis al ili. 



Larvo desaltis kaj staris tenante la kapojn de la poneoj, kaj 
fiksrigardis antaŭen en la malhelon. “Klak-klak, klak-klak”, 
aŭdiĝis la proksimiĝanta rajdanto. La hufoklakoj sonis laŭte 
en la senmova nebula aero. 

— Prefere kaŝu vin, s-ro Frodo, — diris Sam malserene. 

— Kuŝiĝu en la furgono kaj kovru vin per lankovriloj, kaj ni 
devigos tiun rajdanton forturniĝi! — Li elgrimpis kaj iris stari 
apud la terkulturisto. Nigraj Rajdantoj devus transrajdi lin 
por aliri la furgonon. 

“Klak-klak, klak-klak”. La rajdanto preskaŭ atingis ilin. 

— Saluton al vi! — vokis terkulturisto Larvo. La 
proksimiĝantaj hufoj abrupte haltis. Ili supozis vidi malhelan 
mantelitan formon en la nebulo, du-tri paŝojn antaŭe. 

— Atentu! — diris la terkulturisto, ĵetante la gvidrimenojn al 
Sam kaj paŝante antaŭen. — Ne proksimiĝu eĉ unu paŝon! 
Kion vi celas, kaj kien vi iras? 

— Mi celas s-ron Baginzo. Ĉu vi vidis lin? — diris sordinita 
voĉo — sed ĝi estis la voĉo de Gaja Brandoboko. Kaŝlanterno 
estis malkovrita, kaj ties lumo trafis la mirigitan vizaĝon de 
la terkulturisto. 

— S-ro Gaja! — li kriis. 

— Jes, kompreneble! Kion vi supozis? — diris Gaja, paŝante 
antaŭen. Kiam li elnebuliĝis kaj iliaj timoj malkreskis, li 
ŝajnis subite malgrandiĝi al staturo normale hobita. Li rajdis 
poneon, kaj skarpo estis volvita ĉirkaŭ la kolo kaj trans la 
mentono porforteni la nebulon. 


Frodo saltis el la furgono por saluti lin. 



— Do jen vi finfine! — diris Gaja. — Mi komencis dubi, ĉu vi 
entute aperos hodiaŭ, kaj mi estis ĝuste reironta por 
vespermanĝi. Kiam nebuliĝis mi transvenis kaj rajdis direkte 
al Stoko por vidi, ĉu vi falis en iun drenfosaĵon. Sed mi tute 
ne scias, laŭ kiu vojo vi alvenis. Kie vi trovis ilin, s-ro Larvo? 
En via anaslageto? 

— Ne, mi kaptis ilin, kiam ili entrudiĝis, — diris la 
terkulturisto, — kaj preskaŭ igis miajn hundojn ataki ilin; sed 
ili rakontos mem la tutan historion, sendube. Nun, se vi 
forpermesos min, s-ro Gaja kaj s-ro Frodo kaj ĉiuj, prefere mi 
ekiru hejmen. S-ino Larvo certe malsereniĝos, ĉar la nokto 
dense nebuliĝis. 

Li retroirigis la furgonon en la vojeton kaj turnis ĝin. 

— Nu, bonan nokton al ĉiuj, — li diris. — Tio estis stranga 
tago, sen ia dubo. Sed fino bona, ĉio bona; kvankam eble ni 
prefere ne diru tion ĝis ni atingos proprajn hejmojn. Estas ja 
vere, ke ankaŭ mi ĝojos tion fari. 

Li lumigis siajn lanternojn, kaj surfurgoniĝis. Subite li eltiris 
korbegon el sub la benko. 

— Mi preskaŭ forgesis, — li diris. — S-ino Larvo pakis tion ĉi 
por s-ro Baginzo, kun siaj bondeziroj. — Li transdonis ĝin kaj 
formoviĝis, sekvate de abundaj dankesprimoj kaj deziroj pri 
bona nokto. 

Ili rigardis la palajn ringojn de lumo ĉirkaŭ liaj lanternoj dum 
ili malaperis en la nebulan nokton. Subite Frodo ridis: el la 
kovrita korbego, kiun li tenis, leviĝis odoro de agarikoj. 



5 


Konspiro senmaskigita 

Nun ni mem prefere hejmeniĝu, — diris Gaja. — En ĉio ĉi 
estas io nenormala, mi konstatas; sed tio atendu ĝis ni 
endomos. 

Ili turniĝis sur la Pram-vojeton, kiu estis rekta kaj bone 
prizorgita kaj randita per blankfarbitaj ŝtonegoj. Post 
proksimume cent jardoj ĝi kondukis ilin ĝis la riverbordo, kie 
staris larĝa ligna ĝetkajo. Granda plata pramboato estis 
alterigita apude. La blankaj bolardoj proksimaj al la 
akvorando ekbrilis pro lumo de du lanternoj sur altaj fostoj. 
Malantaŭ tiuj la nebuleto sur la ebenaj kampoj jam supris la 
heĝojn; sed la akvo antaŭ ili estis malhela, kun nur kelkaj 
kirliĝantaj strioj kvazaŭ vaporo inter la kanoj apudbordaj. 
Ŝajnis troviĝi malpli da nebulo kontraŭflanke. 

Gaja kondukis la poneon per paŝponto sur la pramboaton, 
kaj la aliaj sekvis. Gaja poste forpuŝis malrapide per longa 
stango. Fluis lante kaj larĝe antaŭ ili Brandovino. Ĉe I' alia 
bordo la deklivo estis apika, kaj laŭ ĝi supreniris serpentuma 
vojeto ekde la tiuflanka ĝeto. Tie ekbrilis lanternoj. 
Malantaŭen baŭmis Bokmonteto; kaj el ĝi, tra maldensaj 
kovraĵoj da nebuleto, brilis multaj rondaj fenestroj, flavaj kaj 
ruĝaj. Tiuj estis la fenestroj de Brando-Halo, la antikva hejmo 
de la Brandobokoj. 

Antaŭ longe Gorhendado Oldboko, ĉefo de la familio 
Oldboko, unu el la plej malnovaj familioj en Mariŝo aŭ 
efektive en la Provinco, transiris la riveron, kiu estis la 
origina limo de la lando en la oriento. Li konstruis (kaj 
elfosis) Brando-Halon, ŝanĝissian nomon al Brandoboko, kaj 
tie loĝadis, iĝante mastro de io, kio estis praktike landeto 
sendependa. Lia familio kreskis-kreskadis, kaj post lia epoko 



daŭre kreskadis, ĝis Brando-Halo okupis la tutan malalton de 
la monteto kaj havistri grandajn dompordojn, multajn 
flankpordojn kaj ĉirkaŭ cent fenestrojn. La Brandobokoj kaj 
ties multnombraj dependantoj poste komencis enfosi kaj 
poste konstrui en la tuta ĉirkaŭaĵo. Tiel originis Boklando, 
dense loĝata terstrio inter la rivero kaj la Malnova Arbaro, 
speco de provinca kolonio. Ties ĉefa vilaĝo estis Bokelboro, 
kiu grupiĝis en la deklivoj malantaŭ Brando-Halo. 

La loĝantoj en Mariŝo rilatis amike al la boklandanoj, kaj la 
obeoteco de la mastro de I' Halo (kiel oni nomis la ĉefon de 
la familio Brandoboko) estis daŭre rekonata de la 
terkulturistoj interStoko kaj Raŝeo. Sed la plimultaj personoj 
en la malnova Provinco taksis la boklandanojn kiel 
strangulojn, duone fremdajn por tiel diri. Malgraŭ tio, ke iii 
tamen ne tre malsimilis la ceterajn hobitojn de la Kvar 
Kvaronoj, krom tio, ke ili ŝatis boatojn, kaj iuj el ili sciis naĝi. 

Ilia tereno estis komence nedefendata oriente; sed tiuflanke 
ili konstruis heĝon: la Alta Fojno. Gi estis plantita antaŭ 
multaj generacioj, kaj nun estis densa kaj alta, ĉar oni 
konstante prizorgis ĝin. Gi etendiĝis la tutan distancon ekde 
la Brandovina Ponto, laŭ longa kurbiĝo for de la rivero, ĝis 
Hejsendo (kie Videvindlo fluis el la Arbaro en Brandovinon): 
multe pli ol dudek mejlojn de unu fino ĝis la alia. Sed 
kompreneble, tio ne estis kompleta protektaĵo. La Arbaro 
proksimiĝis al la heĝo multloke. La boklandanoj ŝlosis siajn 
pordojn post la noktiĝo, kaj tio ne estis kutimo en la 
Provinco. 

La pramboato malrapide transiris la akvon. Proksimiĝis la 
boklanda bordo. Sam estis la sola grupano, kiu ne transiris 
pli frue la riveron. Li sentiĝis strange dum la lanta gargara 
rivereto preterfluis: lia antaŭa vivo kuŝis malantaŭe en la 
nebulo, antaŭe kuŝis malhelaj aventuroj. Li gratis sian 



kapon, kaj momente spertis paseman deziron, ke s-ro Frodo 
daŭre vivu kviete en Bag-Endo. 

La kvar hobitoj paŝis elboate. Gaja estis liganta ĝin, kaj 
Grinĉjo jam kondukis la poneon laŭ la vojeto, kiam Sam (kiu 
retrorigardis, kvazaŭ por adiaŭi la Provincon) diris per raŭka 
flustro: 

— Rerigardu, s-ro Frodo! Ĉu vi ion vidas? 

Sur la aliflanka ĝeto, sub la malproksimaj lanternoj, ili povis 
ĝuste ekvidi figuron: ĝi aspektis kiel malhela nigra pakaĵo 
postlasita. Sed dum ili rigardis, ĝi ŝajnis moviĝi kaj balanciĝi 
tien-reen, kvazaŭ serĉante sur la grundo. Poste ĝi rampis, aŭ 
iris kaŭre, reen en la malhelon preter la lanternoj. 

— Kio en la Provinco estas tio? — ekkriis Gaja. 

— lo, kio nin persekutas, — diris Frodo. — Sed ne demandu 
plu nuntempe! Ni senprokraste foriru! — lli rapidis supren 
laŭ la vojeto ĝis la deklivoverto, sed kiam ili rerigardis la alia 
bordo estis nebulkovrita, kaj nenio estis videbla. 

— Vi feliĉe ne lasas boatojn ĉe la okcidenta bordo! — diris 
Frodo. 

— Ĉu ĉevaloj kapablas transiri la riveron? 

— Ili povas iri dudek mejlojn norden — aŭ ili eble naĝus, 

— respondis Gaja. — Kvankam mi neniam aŭdis, ke ĉevalo 
transnaĝis Brandovinon. Sed kiel ĉevaloj tuŝas la aferon? 

— Mi rakontos al vi poste. Prefere ni endomiĝu, kaj tiam ni 
povos paroli. 

— En ordo! Vi kaj Grinĉjo konas la vojon; do mi simple 
antaŭenrajdos kaj sciigos al Dikulo Bolĝero, ke vi alvenas. Ni 



prizorgos vespermanĝon kaj tiel plu. 


— Ni vespermanĝis frue kun terkulturisto Larvo, — diris 
Frodo; — sed plia manĝo bonvenus. 

— Vi ricevos! Donu al mi tiun korbon! — diris Gaja, kaj rajdis 
antaŭen en la mallumon. 

De Brandovino ĝis la nova domo de Frodo en Stretkavo estis 
kelka distanco. Ili preterpasis Bokmonteton kaj Brando- 
Halon je la maldekstro, kaj ĉe la limo de Bokelboro trafis la 
ĉefstraton de Boklando, kiu iris suden de la ponto. 
Duonmejlon norde laŭ ĝi ili alvenis komenciĝon de vojeto 
dekstre. Tiun ili sekvis tra duo da mejloj dum ĝi supren- 
subeniris en la kamparon. Finfine ili alvenis mallarĝan 
pordon en densa heĝo. Neniom vidiĝis la domo en la 
mallumo: ĝi staris for de la vojeto meze de larĝa cirklo da 
razeno ĉirkaŭita de linio da malaltaj arboj interne de la 
limheĝo. Frodo estis elektinta ĝin pro tio, ke ĝi staris en 
nefrekventita angulo de la regiono, kaj neniuj aliaj loĝejoj 
estis en la proksimo. Oni povis eniri kaj eliri nerimarkite. Gi 
estis konstruita antaŭ longe de la Brandobokoj por uzo de 
gastoj, aŭ familianoj, kiuj volis eskapi el la multpersona vivo 
de Brando-Halo dum kelka tempo. Gi estis malnovmoda 
kampareca domo, laŭeble simila al hobit-truo, longa kaj 
malalta, sen supra etaĝo; kaj ĝi havis tegmenton el torfo, 
rondajn fenestrojn kaj grandan rondan pordon. 

Kiam ili marŝis laŭ la pado, neniu lumo videblis; la fenestroj 
estis mallumaj kaj ŝutrokovritaj. Frodo frapis la pordon, kaj 
Dikulo Bolĝero ĝin malfermis. Amikeca lumo trabrilis. Ili 
enrapidis kaj enfermis sin kaj la lumon. Ili troviĝis en larĝa 
vestiblo kun pordoj ambaŭflanke; antaŭ ili etendiĝis koridoro 
tra la mezo de la domo. 



— Nu, kion vi opinias pri ĝi? — demandis Gaja, venante laŭ 
la koridoro. — Ni faris nian plejeblon dum mallonga tempo 
aspektigi ĝin kiel hejmon. Finfine, Dikulo kaj mi nur hieraŭ 
alvenis kun la lasta furgono. 

Frodo ĉirkaŭrigardis. Gi ja aspektis hejmece. Multaj el liaj 
plej ŝatataj posedaĵoj — aŭ posedaĵoj de Bilbo (ili memorigis 
akre pri li en sia nova medio) — estis aranĝitaj laŭeble 
simile, kiel en Bag-Endo. Gi estis loko agrabla, komforta, 
bonveniga; kaj li trovis, ke li deziras efektive veni por 
enloĝiĝi al kvieta emeriteco. Ŝajnis maljuste, ke li tiom 
laborigis siajn amikojn; kaj li pripensis denove, kiel li 
anoncos al ili, ke li devos tre baldaŭ foriri, preskaŭ tuj 
efektive. 

— Ĝi estas admirinda! — li diris, iom pene. — Mi apenaŭ 
sentas, ke mi entute translokiĝis. 

La vojaĝantoj pendigis siajn mantelojn, kaj amasigis sur la 
planko siajn tornistrojn. Gaja kondukis ilin tra la koridoro kaj 
ĵetmalfermis pordon ĉe la fino. Elvenis fajrolumo, kaj blovaĵo 
da vaporo. 

— Bankuvo! — kriis Grinĉjo. — Ho benita Gajadoko! 

— Laŭ kiu ordo ni eniru? — diris Frodo. — Ĉu unue la plej 
maljuna, aŭ unue la plej rapida? Ambaŭokaze vi eniros lasta, 
sinjoreto Peregrino. 

— Fidu al mi pli bone aranĝi ol tiel! — diris Gaja. — Ne eblas 
komenci vivadon en Stretkavo per kverelo pri sinbanoj. En ĉi 
tiu ĉambro troviĝas tri bankuvoj, kaj kaldrono plena de 
bolanta akvo. Troviĝas ankaŭ viŝtukoj, matoj kaj sapo. Eniru 
kaj rapidu! 

Gaja kaj Dikulo eniris la kuirejon aliflanke de la koridoro kaj 
okupiĝis pri finpreparoj por malfrua vespermanĝo. Eroj de 



konkurantaj kantoj aŭdiĝis el la banĉambro, miksitaj kun 
sonoj de plaŭdado kaj plonĝado. La voĉo de Grinĉjo subite 
leviĝis super la ceterajn per unu el la ŝatataj bankantoj de 
Bilbo. 

Ha! Bani sin ĉe I' tagofino, 
forlavi koton de I' lac-obstino! 

Kiu ne kantas, stulte sobras: 
ho, Akvo Varma vere noblas! 

Ho, pluvosono dolĉ-ekstazas, 
kaj rojo, kiu suben saltas; — 
ol pluv' kaj rojo pli valoras 
la Akvo Varma, kiu vaporas. 

Ha! Fridan akvon ni verŝu foje 
al gorĝ' soifa kaj trinku ĝoje; 
prefere Bier' soifon puŝu, 
per Akvo Varma la dorson duŝu. 

Ha! Akvo saltanta estas bela 
en blanka fontano subĉiela; 
sed fontan' ne dolĉas pli al aŭdo 
ol Akvo Varma en vigla plaŭdo! 

Aŭdiĝis granda plaŭdego, kaj krio “Halt!" de Frodo. 
Evidentiĝis, ke granda parto de la banakvo de Grinĉjo imitis 
fontanon kaj saltiĝis alten. 

Gaja aliris la pordon: 

— Kio pri vespermanĝo kaj biero en la gorĝo? — li vokis. 
Frodo elvenis sekigante siajn harojn. 

— En la aero estas tiom da akvo, ke mi alvenas la kuirejon 
por fini, — li diris. 

— Ho ve! — diris Gaja, enrigardante. La ŝtona planko estis 
akvokovrita. — Vi devos forŝvabri tion antaŭ ol ricevi 
manĝaĵon, Peregrino. Rapide, aŭ ni ne atendos vin. 



Ili vespermanĝis en la kuirejo, ĉe tablo proksime al la fajro. 


— Supozeble vi tri ne deziros denove agarikojn? — diris 
Fredegaro sen multe da espero. 

— Ni deziros! — kriis Grinĉjo. 

— Ili estas miaj! — diris Frodo. — Donitaj al mi de s-ino 
Larvo, reĝino inter terkulturistedzinoj. Forigu la avidajn 
manojn, kaj mi disdonos ilin. 

Hobitoj pasie frandas agarikojn, eĉ pli ol la granduloj. Tiu 
fakto parte klarigas la longajn ekspediciojn de juna Frodo ĝis 
la famaj kampoj de Mariŝo kaj la koleron de la ofendita 
Larvo. Ĉi-okaze troviĝis sufiĉe por ĉiuj, eĉ laŭ la hobitaj 
kriterioj. Sekvis ankaŭ multaj aliaj manĝindaĵoj, kaj, kiam ili 
finmanĝis, eĉ Dikulo Bolĝero suspiris kontente. Ili forpuŝis la 
tablon kaj aranĝis seĝojn ĉirkaŭ la fajro. 

— Ni formetos la manĝilojn poste, — diris Gaja. — Nun 
rakontu la tuton! Mi konjektas, ke vi spertis aventurojn, kio 
sen mi ne estis tre justa. Mi postulas plenan rakonton; kaj 
antaŭ ĉio mi deziras scii, kio ĉagrenis maljunan Larvon, kaj 
kial li alparolis min tiel. Lia voĉo sonis kvazaŭ timigita, se tio 
estas ebla. 

— Ni ĉiuj estas timigitaj, — diris Grinĉjo post paŭzo, dum kiu 
Frodo fiksrigardis la fajron kaj ne parolis. — Ankaŭ vi estus, 
se vin persekutus dum du tagoj Nigraj Rajdantoj. 

— Kaj kio estas ili? 

— Nigraj figuroj rajdantaj nigrajn ĉevalojn, — respondis 
Grinĉjo. — Se Frodo ne volas paroli, mi rakontos la tuton 
ekde la komenco. 



Li rakontis la tutan historion pri la vojaĝo, ekde kiam ili 
forlasis Hobiturbon. Sam de tempo al tempo kapjesis kaj 
konfirmis. Frodo restis silenta. 

— Mi supozus, ke vi inventis ĉion, — diris Gaja, — se mi ne 
vidus tiun nigran formon sur la ĝetkajo — kaj aŭdus la 
strangan tonon de la voĉo de Larvo. Kion vi pensas pri ĉio ĉi, 
Frodo? 

— Nia Frodo estis tre enfermita, — diris Grinĉjo. — Sed jam 
venis tempo, ke li apertiĝu. Gis nun ni ricevis neniun indikon 
pli, ol la diveno de terkulturisto Larvo, ke ĝi iel tuŝas la 
trezoron de maljuna Bilbo. 

— Tio estis nur konjekto, — diris Frodo haste, — Larvo 
nenion scias. 

— Maljuna Larvo estas sagaculo, — diris Gaja. — Multo 
okazas malantaŭ lia ronda vizaĝo, kio ne eliras per liaj 
paroloj. Mi aŭdis, ke li iam kutimis eniri la Malnovan Arbaron, 
kaj laŭreputacie li konas sufiĉe multajn strangaĵojn. Sed vi 
povas almenaŭ sciigi al ni, Frodo, ĉu vi taksas lian konjekton 
trafa aŭ maltrafa. 

— Mi opinias, — respondis Frodo malrapide, — ke tio estis 
trafa konjekto, ĝis certa grado. Vere estas ligo kun la 
praaventuroj de Bilbo, kaj la Rajdantoj esploras, aŭ pli trafe 
diri serĉas, lin aŭ min. Mi timas ankaŭ, se vi volas scii, ke tio 
ŝajnas al mi neniel bagatelo; kaj ke mi ne estas sekura ĉi tie 
aŭ aliloke. — Li ĉirkaŭrigardis al la fenestroj kaj muroj, 
kvazaŭ timante, ke ili subite cedus. La aliaj rigardis lin 
silente, kaj interŝanĝis intersi signifoplenajn okulsignojn. 

— Ĝi baldaŭ elvenos, — flustris Grinĉjo al Gaja. Gaja 
kapjesis. 



— Nu! ~ diris Frodo finfine, rektigante la dorson, kvazaŭ li 
ion decidus. — Mi ne plu povas kaŝi tion. Mi havas ion por 
sciigi al vi. Sed mi entute ne scias, kiel komenci. 

— Mi opinias, ke mi povus helpi vin, — diris Gaja kviete, 

— parton el ĝi rakontante mem. 

— Kion vi celas? — diris Frodo, lin rigardante antaŭtime. 

— Nurjenon, mia kara olda Frodo: vi estas malĝoja, ĉarvi ne 
scias, kiel adiaŭi. Vi intencas forlasi la Provincon, 
kompreneble. Sed danĝero alvenis pli frue, ol vi anticipis, kaj 
nun vi decidiĝas foriri tuj. Kaj tion vi ne deziras. Ni tre 
kompatas vin. 

Frodo malfermis sian buŝon kaj refermis ĝin. Lia surprizita 
aspekto estis tiel komika, ke ili ekridis. 

— Kara olda Frodo! — diris Grinĉjo. — Ĉu vi vere kredis, ke vi 
ĵetis al ni polvon en la okulojn? Vi estis nek sufiĉe singarda, 
nek sufiĉe lerta por tio! Vi evidente planadis kaj adiaŭis al 
ĉiuj viaj frekventejoj dum la tuta jaro ekde aprilo. Ni 
konstante aŭdis vian murmuradon: “Ĉu mi iam denove 
enrigardos tiun valon, mi scivolas”, kaj similajn aferojn. Kaj 
ŝajnigado, ke vi atingis finon de via mono, kaj eĉ vendado 
de via amata Bag-Endo al tiuj Retikul-Baginzoj! Kaj ĉiuj tiuj 
konversacioj kun Gandalfo. 

— Bona ĉielo! — diris Frodo. — Mi pensis, ke mi estis 
samtempe singarda kaj lerta. Mi ne scias, kion dirus 
Gandalfo. Ĉu do la tuta Provinco diskutas mian foriron? 

— Ho ne! — diris Gaja. — Ne ĝenu vin pri tio! La sekreto ne 
longe restos kaŝita, kompreneble, sed ĉi-momente ĝi estas 
konata, mi supozas, nur al ni konspirantoj. Finfine, vi devas 
memori, ke ni tre bone konas vin, kaj ofte estas kun vi. Ni 
kapablas ĝenerale diveni viajn pensojn. Ankaŭ Bilbon mi 



konis. Se paroli la veron, mi atentis vin iom zorge ekde lia 
foriro. Mi pensis, ke vi pli aŭ malpli baldaŭ sekvos lin; 
efektive, mi atendis, ke vi jam pli frue foriros, kaj lastatempe 
ni iom timetis. Ni timis, ke vi eble evitos nin kaj foriros 
subite, tute sola, kiel faris li. Ekde la pasinta printempo ni 
vigle gvatis, kaj multe planadis proprakonte. Ne tiel facile vi 
eskapos! 

— Sed mi devas iri, — diris Frodo. — Nenio malhelpas, karaj 
amikoj. Por ni ĉiuj estas domaĝe, sed neniel utilas, ke vi 
provu min reteni. Tial, ke vi tion divenis, bonvolu helpi min 
kaj ne malhelpu min! 

— Vi ne komprenas! — diris Grinĉjo. — Vi devas iri, kaj sekve 
ankaŭ ni devas iri. Gaja kaj mi iros kun vi. Sam estas 
bonegulo kaj por savi vin ensaltus la gorĝon de drako, se li 
ne stumblus kontraŭ la propraj piedoj, sed vi bezonos pli ol 
unu kunulon dum via danĝera aventuro. 

— Miaj karaj kaj plej amataj hobitoj! — diris Frodo, profunde 
emociita. — Sed tion mi ne povas permesi. Ankaŭ tion mi 
decidis antaŭlonge. Vi parolas pri danĝero, sed vi ne 
komprenas. Tio ĉi estas nenia trezorserĉado, nenia vojaĝo 
tien-reen. Mi fuĝos el mortiga danĝero al mortiga danĝero. 

— Ja ni komprenas, — diris Gaja firme. — Pro tio ni decidis 
kuniri. Ni scias, ke la Ringo ne estas ridindaĵo, sed ni faros 
nian plejeblon helpi vin kontraŭ la Malamiko. 

— La Ringo? — diris Frodo, jam tute konsternita. 

— Jes, la Ringo, — diris Gaja. — Kara olda hobito, vi ne 
enkalkulas la scivolemon de amikoj. Mi jam de jaroj scias pri 
ekzisto de la Ringo — fakte de antaŭ la foriro de Bilbo; sed 
pro tio, ke li evidente taksis tion sekreto, mi tenis en la kapo 
tiun scion, ĝis ni formis nian konspiron. Bilbon mi 
kompreneble ne konis tiel bone, kiel vin; mi estis tro juna. 



kaj li ankaŭ estis pli singarda — sed ne sufiĉe singarda. Se vi 
deziras scii, kiel mi eltrovis, tion mi rakontos al vi. 

— Bonvolu! — diris Frodo malforte. 

— Lia stumblilo estis kompreneble la Retikul-Baginzoj, kiel 
oni eble atendus. lun tagon, unu jaron antaŭ la Festo, 
hazarde mi marŝis laŭ la vojo, kiam mi vidis Bilbon antaŭ mi. 
Subite en la malproksimo vidiĝis la Retikul-Baginzoj, 
alvenante. Bilbo malrapidigis la paŝojn, kaj poste pum! li 
malaperis. Mi tiel surpriziĝis, ke mi apenaŭ havis volpreton 
por min kaŝi laŭ maniero pli normala; sed mi trairis la heĝon 
kaj marŝis interne laŭ la kampo. Mi tragvatis al la vojo, post 
paso de la Retikul-Baginzoj kaj rigardis rekte al Bilbo, kiam 
subite li reaperis. Mi ekvidis brileton de oro, kiam li remetis 
ion en sian pantalonpoŝon. Poste mi vigle atentis. Fakte, mi 
konfesas, ke mi spionis. Sed vi devas konfesi, ke tio estis tre 
interesa, kaj mi estis nur adoleskanto. Certe mi estas la sola 
en la Provinco krom vi, Frodo, kiu iam vidis la sekretan libron 
de la oldulo. 

— Vi legis lian libron! — kriis Frodo. — Bona ĉielo supre! Ĉu 
nenio estas sekura? 

— Ne tro sekura, laŭ mia opinio, — diris Gaja. — Sed mi 
sukcesis nur pri unu rapida ekrigardo, kaj tio estis malfacile 
atingebla. Li neniam lasis kuŝanta la libron. Mi scivolas, kio 
okazis al ĝi. Mi ŝatus rigardi ĝin denove. Ĉu vi havas ĝin, 
Frodo? 

— Ne. Ĝi ne estis en Bag-Endo. Certe li forportis ĝin. 

— Nu, kiel mi diris, — Gaja daŭrigis, — mi tenis sekreta mian 
scion, ĝis la pasinta printempo, kiam la aferoj serioziĝis. 
Tiam ni formis nian konspirantaron; kaj ĉar ankaŭ ni estis 
seriozaj kaj intencis sukcesi, ni ne tro skrupulis. Vi estas 



nukso ne tro facile rompebla, kaj Gandalfo malpli. Sed se vi 
volas prezentiĝi al nia ĉefa esploranto, mi povas lin aperigi. 

— Kie li estas? — diris Frodo, ĉirkaŭrigardante, kvazaŭ li 
atendus, ke maskita kaj minaca figuro venos el iu ŝranko. 

— Paŝu antaŭen, Sam! — diris Gaja, kaj Sam stariĝis kun 
vizaĝo skarlata ĝis la oreloj. — Jen nia informkolektanto! Kaj 
li multon kolektis, mi povas diri al vi, antaŭ ol li estis fine 
kaptita. Post tio, estas dirende, li ŝajnis taksi sin honorligita 
kaj tute silentiĝis. 

— Sam! — kriis Frodo, sentante, ke surprizego atingis sian 
limon, kaj tute ne povante decidiĝi, ĉu li koleriĝas, 
amuziĝas, malŝarĝitas, aŭ simple sentas sin stulta. 

— Jes, sinjoro! — diris Sam. — Pardonpete, sinjoro! Sed mi 
intencis nenian mison al vi, s-ro Frodo, nek al s-ro Gandalfo, 
cetere. Al li ne mankas sagaco, vidu; kaj kiam vi volis iri 
sola, li diris: “Ne! kunprenu iun, kiun vi povasfidi”. 

— Sed ŝajnas, ke neniun mi povas fidi, — diris Frodo. Sam 
rigardis lin malfeliĉe. 

— Ĉio dependas de viaj deziroj, — enmetis Gaja. — Vi povas 
fidi, ke ni subtenos vin tra ĉiuj danĝeroj — ĝis la fina fino. 

Kaj vi povas fidi, ke tiun vian sekreton ni gardos, pli firme ol 
vi mem ĝin gardas. Sed vi ne povas fidi, ke ni permesos al vi 
fronti problemojn sola, aŭ foriri senvorte. Ni estas viaj 
amikoj, Frodo. Ĉiuokaze, jen la afero. Ni konas la plimulton 
de tio, kion Gandalfo rakontis al vi. Ni scias multon pri la 
Ringo. Ni terure timas — sed ni akompanos vin; aŭ sekvos 
vin kvazaŭ dogoj. 

— Kaj finfine, sinjoro, — aldonis Sam, — vi devus akcepti la 
konsilon de la elfoj. Gildoro diris, ke vi devus kunpreni la 
volontajn, kaj tion vi ne rajtas nei. 



— Tion mi ne neos, — diris Frodo, rigardante al Sam, kiu nun 
ridetaĉis. — Mi tion ne neos, sed mi neniam plu kredos, ke vi 
dormas, ĉu aŭ ne vi ronkos. Mi piedbatos vin dolore, por esti 
certa. Vi estas aro da friponoj komplotemaj! — li diris, 
turnante sin al la aliaj. — Sed estu benataj! — li ridis, 
stariĝante kaj flirtigante la brakojn, — mi cedas. Mi sekvos la 
konsilon de Gildoro. Se la danĝero ne estus tiom malhela, mi 
dancus pro ĝojo. Malgraŭ ĉio, mi ne povas ne senti feliĉon; 
pli da feliĉo ol mi jam delonge sentis. Tiun ĉi vesperon mi 
antaŭtimegis. 

— Bone! Jen decidite. Tri huraoj por Kapitano Frodo kaj lia 
kunularo! — ili kriis; kaj ili ĉirkaŭdancis lin. Gaja kaj Grinĉjo 
komencis kanton, kiun ili evidente pretigis por la okazo. 

Ĝi estis farita laŭ modelo de la gnom-kanto, kiu ekirigis 
Bilbon al ties aventuro antaŭlonge, kaj havis la saman 
melodion. 

Adiaŭ al kamen' kaj hal'! 

Eĉ malgraŭ vent' kaj pluvofal', 
ni devas for ĝis tagaŭror' 
trans alta monto kaj arbar'. 

Ĝis Rivendel', la elf-kastel' 
en maldenset' nebula de 1' 
erika vast', en rajda hast' 
kaj kien poste? — jen mister'. 

Danĝerproksim' kaj granda tim', 
ni dormos sub ĉiela lim', 
ĝis ĉesos ĝen' de nia pen', 
kaj venos ni al vojaĝfin'. 

Ni devasfor! Ni devasfor! 

Ni rajdos antaŭ la aŭror'! 

— Tre bone! — diris Frodo. — Sed tiukaze restas multaj 
farotaĵoj antaŭ ol ni enlitiĝos — sub tegmento, almenaŭ 



hodiaŭ nokte. 


— Ho! Tio estis poezio! — diris Grinĉjo. — ĉu vi vere intencas 
ekvojaĝi antaŭ la aŭroro? 

— Mi ne scias, — respondis Frodo. — Mi timas tiujn Nigrajn 
Rajdantojn, kaj mi certas, ke estas malsekure resti sur unu 
loko longe, precipe sur loko, pri kiu estas sciate, ke mi iris 
tien. Cetere Gildoro konsilis, ke mi ne atendu. Sed mi tre 
ŝatus renkonti Gandalfon. Mi povis vidi, ke eĉ Gildoro estis 
maltrankviligita, kiam li aŭdis, ke Gandalfo neniam aperis. 
Vere dependas de du aferoj. Kiel baldaŭ povus la Nigraj 
Rajdantoj atingi Bokelboron? Kaj kiel baldaŭ povus ni ekiri? 
Tio postulos multe da preparado. 

— La respondo al la dua demando, — diris Gaja, — estas, ke 
ni povus ekvojaĝi post unu horo. Mi preparis preskaŭ ĉion. 

En stalo trans la kampoj troviĝas ses poneoj; bezonaĵoj kaj 
iloj estas ĉiuj pakitaj, krom kelkaj aldonaj vestaĵoj kaj la 
malfreŝiĝontaj manĝaĵoj. 

— Ŝajnas, ke tio estas konspiro tre plenumkapabla, — diris 
Frodo. — Sed kio pri la Nigraj Rajdantoj? Ĉu estus sekure 
atendi dum unu tago Gandalfon? 

— Dependas de tio, kion farus la Rajdantoj, laŭ via opinio, se 
ili trovus vin ĉi tie, — respondis Gaja. — lli povus veni jam 
nun, kompreneble, se ili ne estus haltigitaj ĉe la Norda 
Pordego, kie la Heĝo proksimiĝas al la riverbordo, ĝuste ĉi- 
flanke de la Ponto. La pordogardistoj ne tralasus ilin 
dumnokte, kvankam ili eble trarompus. Eĉ dumtage oni eble 
provus haltigi ilin, laŭ mia opinio, almenaŭ ĝis oni sendus 
mesaĝon al la Estro de la Halo — ĉar ne plaĉus al ili la 
aspekto de la Rajdantoj, kaj certe oni timus ilin. Sed 
kompreneble Boklando ne kapablas rezisti longe atakon 
ferocan. Kaj estas eble, ke matene oni tralasus eĉ Nigran 



Rajdanton, kiu alrajdus kaj demandus pri s-ro Baginzo. Estas 
sufiĉe vaste konate, ke vi revenos por loĝadi en Stretkavo. 

Frodo sidis pensante dum kelka tempo. 

— Mi decidiĝis, — li diris fine. — Mi ekvojaĝos morgaŭ, tuj 
kiam tagiĝos. Sed mi ne iros sur la vojo: estus pli sekure resti 
ĉi tie, ol tio. Se mi trairos la Nordan Pordegon, mia foriro el 
Boklando estos tuj konata, anstataŭ resti sekreta dum 
almenaŭ kelkaj tagoj, kiel povus okazi. Kaj cetere, la Ponto 
kaj la Orienta Vojo proksime al la landlimoj estos certe 
vaĉataj, ĉu aŭ ne iu Rajdanto sukcesos eniri al Boklando. Ni 
ne scias, kiom multaj ili estas, sed estas almenaŭ du, eble 
pli. La sola farindaĵo estas forvojaĝi laŭ direkto tute 
neatendita. 

— Sed tio nepre signifas eniri la Malnovan Arbaron! — diris 
Fredegaro, konsternite. — Vi ne povas tion fari. Gi estas 
almenaŭ tiel danĝera kiel la Nigraj Rajdantoj. 

— Ne tute, — diris Gaja. — Tio sonas tre riskoplene, sed mi 
opinias, ke Frodo pravas. Gi estas la sola ebleco ekiri, ne tuj 
sekvote. Kun bonŝanco ni eble okazigus atentindan 
interspacon. 

— Sed neniom da bonŝanco vi havos en la Malnova Arbaro, 

— kontraŭdiris Fredegaro. — Neniu iam trovas bonŝancon 
tie. Vi perdos la direkton. Oni ne eniras tien. 

— Nu tamen, oni eniras! — diris Gaja. — La Brandobokoj 
eniras — de tempo al tempo, kiam tio venas al ili en la 
kapon. Ni havas privatan enirejon. Frodo eniris unu fojon, 
antaŭlonge. Mi jam eniris plurfoje: kutime dum taglumo, 
kompreneble, kiam la arboj estas dormemaj kaj relative 
kvietaj. 



— Nu, faru laŭ via bontrovo! — diris Fredegaro. — Mi timas la 
Malnovan Arbaron pli ol ion ajn konatan al mi: la rakontoj pri 
ĝi estas koŝmaraj; sed mia voĉdono apenaŭ enkalkuliĝas, 
ĉar mi ne partoprenos la vojaĝon. Tamen mi estas tre 
kontenta, ke iu postrestas, kiu povos rakonti al Gandalfo 
viajn faraĵojn, kiam li ekaperos, kiel li certe faros post 
nelonge. 

Malgraŭ sia amo al Frodo, Dikulo Bolĝero tute ne emis forlasi 
la Provincon, nek vidi tion, kio troviĝis ekster ĝi. Lia familio 
devenis de la Orienta Kvarono, fakte de Buĝfordo en 
Pontokampoj, sed li neniam estis transirinta la Brandovinan 
Ponton. Lia tasko, laŭ la origina plano de la konspirintoj, 
estis postresti kaj pritrakti scivolemulojn kaj daŭrigi kiel eble 
plej longe la ŝajnigon, ke s-ro Baginzo plu loĝadas en 
Stretkavo. Li eĉ alportis iujn malnovajn vestaĵojn de Frodo 
por pli bone ludi tiun rolon. Oni malmulte antaŭvidis, kiel 
danĝera tiu rolo eble pruviĝos. 

— Bonege! — diris Frodo, kiam li komprenis la planon. 

— Aliel ni ne povus postlasi iun mesaĝon por Gandalfo. Mi 
ne scias, kompreneble, ĉu tiuj Rajdantoj scias legi, sed mi ne 
riskus postlasi mesaĝon skribitan, pro la ebleco, ke ili 
sukcesus eniri kaj traserĉi la domon. Sed se Dikulo volontas 
gardi la fortikaĵon, kaj mi povas esti certa, ke Gandalfo 
informiĝos pri nia irdirekto, tio decidigas min. Mi iros al la 
Malnova Arbaro plej frue morgaŭ. 

— Nu, decidite, — diris Grinĉjo. — Mi entute preferas nian 
taskon ol tiun de Dikulo — atendi ĉi tie ĝis alveno de la 
Nigraj Rajdantoj. 

— Nur atendu ĝis vi troviĝos interne de la Arbaro, — diris 
Fredegaro. — Vi deziros esti ĉi tie kun mi antaŭ tiu ĉi sama 
horo morgaŭ. 



— Ne valoras plu disputi pri ĉio ĉi, — diris Gaja. — Ankoraŭ 
necesas ordigi kaj kompletigi la pakadon antaŭ ol enlitiĝi. Mi 
vekos vin ĉiujn frumatene. 

Kiam Frodo fine enlitiĝis, li dum kelka tempo ne povis 
ekdormi. Liaj kruroj doloris. Li ĝojis, ke matene li rajdos. Fine 
li dormiĝe eniris svagan sonĝon, dum kiu li ŝajnis elrigardi 
tra alta fenestro super malhela maro da arboj implikitaj. 

Sube inter la radikoj aŭdiĝis sono de estaĵoj, rampantaj kaj 
snufantaj. Li estis certa, ke tiuj pli aŭ malpli baldaŭ 
flartrovos lin. 

Poste li aŭdis bruon en la malproksimo. Unue li supozis tion 
forta ventego alvenanta trans la foliaro de I' arbaro. Poste li 
komprenis, ke tio ne estas foliaro, sed la sono de la 
malproksima Maro; sono, kiun li neniam aŭdis dum la 
maldorma vivo, kvankam ĝi ofte perturbis liajn sonĝojn. 
Subite li trovis sin en senŝirma ekstero. Ne estis arboj finfine. 
Li staris sur malgranda erikejo, kaj en la aero estis granda 
salodoro. Rigardante supren, li vidis altan blankan turon, kiu 
staris sola sur alta firsto. Inundis lin forta deziro grimpi la 
turon por vidi la maron. Li komencis barakte supreniri la 
firston al la turo: sed subite lumo ekbrilis en la ĉielo, kaj 
aŭdiĝis tondrobruo. 



6 


La Malnova Arbaro 

Frodo vekiĝis subite. Ankoraŭ estis mallume en la ĉambro. 
Tie staris Gaja, kun kandelo en unu mano, frapante per la 
alia la pordon. 

— Bone! Kio estas? — diris Frodo, ankoraŭ surprizita kaj 
misorientita. 

— Kio estas! — kriis Gaja. — Estas jam tempo ellitiĝi. Estas 
duono post la kvara kaj tre nebule. Ek al! Sam jam pretigas 
matenmanĝon. Eĉ Grinĉjo estas vestita. Mi ĝuste iras seli la 
poneojn, kaj alvenigi tiun, kiu portos la pakaĵojn. Veku tiun 
dormemulon Dikulo! Li devasalmenaŭ leviĝi kaj adiaŭi nin. 

Baldaŭ post la sesa horo la kvin hobitoj estis pretaj ekvojaĝi. 
Dikulo Bolĝero daŭre oscedis. Ili ŝteliris kviete el la domo. 
Gaja iris antaŭe, gvidante ŝarĝitan poneon, kaj direktis sin 
laŭ pado, kiu trairis bosketon malantaŭ la domo kaj poste 
transiris plurajn kampojn. La folioj sur la arboj ekglimis, kaj 
ĉiu branĉeto gutadis, la herbo grizis pro malvarma roso. Ĉio 
senmovis, kaj foraj bruetoj ŝajnis proksimaj kaj klaraj: 
kokinoj klukantaj en korto, iu fermanta pordon en dista 
domo. 

La poneojn ili trovis en ties konstruaĵo; fortikaj bestetoj tiaj, 
kiajn ŝatis hobitoj, ne rapidaj, sed kapablaj labori dum longa 
tago. Ili surseliĝis, kaj baldaŭ ili forrajdis en la nebulon, kiu 
ŝajnis malfermiĝi nevolonte antaŭ ili kaj fermiĝi minace 
malantaŭ ili. Rajdinte ĉirkaŭ unu horon malrapide kaj 
senparole ili ekvidis la Heĝon subite aperi antaŭe. Gi estis 
alta kaj priretita je arĝentaj araneaĵoj. 

— Kiel vi trapasos tion? — demandis Fredegaro. 



— Sekvu min! — diris Gaja, — kaj vi vidos. — Li turniĝis 
maldekstren laŭ la Heĝo, kaj baldaŭ ili alvenis punkton, kie 
ĝi kurbiĝis internen, laŭirante la randon de ravino. Fosaĵo 
estis iam farita, iom malproksime de la Heĝo, kaj ĝi subeniris 
malabrupte en la teron. Gi havis flanke brikmurojn, kiuj 
altiĝis grade, ĝis subite ili arkiĝis kaj formis tunelon, kiu 
plonĝis sub la Heĝon kaj eliris en la ravino aliflanke. 

Tie haltis Dikulo Bolĝero. 

— Adiaŭ, Frodo! — li diris. — Mi preferas ke vi ne foriru en la 
Arbaron. Mi nur esperas, ke antaŭ la tagofino vi ne bezonos 
savanton. Sed bonŝancon al vi — hodiaŭ kaj ĉiutage! 

— Se antaŭe ne troviĝos io pli malbona ol la Malnova Arbaro, 
mi estos bonŝanca, — diris Frodo. — Diru al Gandalfo, ke li 
rajdu laŭ la Orienta Vojo: ni baldaŭ mem reatingos ĝin kaj 
laŭiros ĝin kiel eble plej rapide. 

— Adiaŭ! — ili kriis, kaj rajdis malsupren sur la deklivo kaj 
malaperis el la vido de Fredegaro en la tunelon. 

Tiu estis malluma kaj humida. Ĉe la alia fino ĝi estis fermita 
per pordo el dikaj ferfostoj. Gaja elseliĝis kaj malŝlosis la 
pordon, kaj kiam ili ĉiuj jam trapasis li puŝfermis ĝin denove. 
Ĝi fermiĝis kun tintego, kaj la seruro klakis. La sono estis 
misaŭgura. 

— Jen! — diris Gaja. — Ni forlasis la Provincon kaj jam 
troviĝas ekstere, rande de la Malnova Arbaro. 

— Ĉu la rakontoj pri ĝi estas veraj? — demandis Grinĉjo. 

— Mi ne scias, kiujn rakontojn vi aludas, — Gaja respondis. 

— Se vi aludas la malnovajn timigrakontojn, kiujn rakontis al 
Dikulo liaj vartistinoj, pri goblenoj, lupoj kaj tiaj aĵoj, mi 
juĝas, ke ne. Ĉiuokaze mi ne kredas ilin. Sed la Arbaro estas 



stranga. Ĉio en ĝi estas multe pli vigla, pli konscia pri 
okazaĵoj, portiel diri, ol en la Provinco. Kaj al la arboj ne 
plaĉas fremduloj. Ili gvatas vin. Ili kutime kontentas nur 
gvati vin, dum daŭro de la taglumo, kaj faras malmulton. De 
tempo al tempo la malplej amikecaj eble faligos branĉon, aŭ 
elpuŝos radikon, aŭ kroĉiĝos al vi per longa pendaĵo. Sed 
nokte la okazaĵoj povas esti tre timigaj, kiel oni diris al mi. 
Nur unu-du fojojn mi estis ĉi tie post la noktiĝo, kaj nur 
proksime al la Heĝo. Ŝajnis al mi, ke ĉiuj arboj interflustris, 
transdonante novaĵojn kaj komplotojn per lingvo 
nekomprenebla, kaj la branĉoj svingiĝis kaj palpserĉis tute 
sen vento. Oni fakte diras, ke la arboj ja efektive moviĝas, 
kaj kapablas ĉirkaŭfermi fremdulojn. Efektive, antaŭlonge ili 
atakis la Heĝon: ili alvenis kaj plantis sin tute apud ĝi, kaj 
kliniĝis trans ĝin. Sed alvenis la hobitoj kaj detranĉis centojn 
da arboj kaj konstruis grandan fajron en la Arbaro, kaj 
bruligis la tutan teron laŭ longa strio oriente de la Heĝo. Post 
tio la arboj rezignis la atakon, sed iĝis tre neamikaj. Ankoraŭ 
ekzistas larĝa nuda loko ne fore interne, kie oni bruligis la 
fajron. 

— Ĉu nur la arboj estas danĝeraj? — demandis Grinĉjo. 

— Loĝas diversaj strangaĵoj profunde en la Arbaro, kaj je la 
kontraŭa flanko, — diris Gaja, — aŭ almenaŭ tion mi aŭdis; 
sed mi neniam vidis ion tian. Sed iu konstruas padojn. Kiam 
ajn oni venas internen, oni trovas liberajn irejojn; sed ili 
ŝajnas formoviĝi kaj ŝanĝiĝi de tempo al tempo laŭ stranga 
maniero. Ne malproksime de tiu ĉi tunelo troviĝas, aŭ longe 
troviĝis, komenciĝo de iom larĝa pado kondukanta al la Fajra 
Apertejo, kaj poste antaŭen pli-malpli laŭ nia direkto, 
orienten kaj iom norden. Tiun padon mi klopodos trovi. 

Nun la hobitoj forlasis la tunelpordon kaj rajdis trans la 
larĝan kavon. Aliflanke vidiĝis malklara padeto 
suprengvidanta ĝis la subaĵo de 1' Arbaro, cent jardojn kaj pli 



for de la Heĝo; sed ĝi malaperis tuj, kiam ĝi estis kondukinta 
ilin sub la arbojn. Rerigardante ili povis vidi la malhelan 
linion de la Heĝo tra la arbotrunkoj, kiuj jam densis ĉirkaŭ ili. 
Rigardante antaŭen ili povis vidi nur arbotrunkojn de 
sennombraj grandecoj kaj formoj: rektaj aŭ kurbaj, torditaj, 
kliniĝantaj, stumpaj aŭ gracilaj, glataj aŭ nodozaj kaj 
branĉohavaj; ĉiuj trunkoj estis verdaj aŭ grizaj pro musko kaj 
ŝlimaj vilaj kreskaĵoj. 

Sole Gaja ŝajnis sufiĉe kontenta. 

— Vi prefere gvidu antaŭen kaj trovu tiun padon, — Frodo 
diris al li. — Ni ne perdu unu la aliajn, aŭ forgesu la direkton 
al la Heĝo! 

Ili elektis irejon interarboj, kaj iliaj poneoj obstine 
antaŭeniris, zorge evitante la multajn tordiĝantajn kaj 
interplektitajn radikojn. Mankis subkreskaĵo. La tereno grade 
supreniĝis, kaj dum ili antaŭeniris, ŝajnis, ke la arboj altiĝas, 
malheliĝas kaj densiĝas. Neniu sono aŭdiĝis, krom okaza 
malsekaĵo gutanta tra la senmovajn foliarojn. Provizore 
mankis flustrado kaj moviĝado inter la branĉoj; sed ili ĉiuj 
spertis maltrankvilan senton, ke ili estas gvatataj 
malaprobe, kio profundiĝis ĝis malŝate kaj eĉ malamike. Tiu 
sento po iom kreskis, ĝis ili trovis, ke ili eksuprenrigardis 
rapidege, aŭ retrorigardis trans la ŝultron, kvazaŭ ili atendus 
subitan baton. 

Ankoraŭ ne vidiĝis signo de pado, kaj la arboj ŝajnis 
konstante bari al ili la vojon. Grinĉjo subite sentis, ke tion li 
ne plu povas toleri, kaj senaverte li elpuŝis krion. 

— Hej! Hej! — li kriis. — Nenion mi intencas fari. Nur lasu 
min trapasi! 

La aliaj haltis surprizite; sed la krio falis kvazaŭ sordinita per 
peza kurteno. Venis nenia eĥo aŭ respondo, kvankam ŝajnis. 



ke la Arbaro iĝis pli densa kaj pli atenta ol antaŭe. 


— Sur via loko mi ne krius, — diris Gaja. — Tio pli damaĝas 
ol utilas. 

Frodo komencis pripensi, ĉu estas eble trovi travojon, kaj ĉu 
li prave devigis la aliajn eniri tiun abomenindan Arbaron. 
Gaja rigardis de flanko al flanko, kaj jam ŝajnis malcerta pri 
la irota direkto. Grinĉjo rimarkis tion. 

— Vi ne bezonis longe por perdigi al ni la vojon, — li diris. 

Sed tiumomente Gaja fajfis malŝarĝiĝe kaj indikis antaŭen. 

— Nu, nu! — li diris. — Tiuj arboj ja dismoviĝas. Jen antaŭ ni 
la Fajra Apertejo, mi tion esperas, sed la pado al ĝi ŝajne 
formoviĝis! 

La lumo iĝis pli klara, kiam ili antaŭeniris. Subite ili eliris el 
inter la arboj kaj trovis sin en larĝa ronda interspaco. Troviĝis 
ĉielo supre, surprize al ili blua kaj klara, ĉar sub la Arbar- 
tegmento ili ne povis vidi la leviĝantan matenon kaj la 
foriron de 1' nebuleto. Tamen la suno ankoraŭ ne estis sufiĉe 
alta por brili rekte en la interspacon, kvankam ĝia lumo 
banis la arbosuprojn. Ĉiuj folioj estis pli densaj kaj pli verdaj 
ĉirkaŭ la rando de la apertejo, enfermante ĝin per preskaŭ 
solida muro. Neniuj arboj kreskis tie, nur malneta herbo kaj 
multaj altaj plantaĵoj: tigopuŝaj kaj paliĝintaj konioj kaj 
arbaraj petroseloj, epilobio semiĝanta je lantugaj cindroj kaj 
abundaj urtikoj kaj kardoj. Splena loko: sed ĝi ŝajnis ĉarma 
kaj ĝoja ĝardeno post la enfermita Arbaro. 

La hobitoj sentis kuraĝiĝon kaj suprenrigardis esperplene al 
la larĝiĝanta taglumo sur la ĉielo. Aliflanke de la apertejo 
troviĝis breĉo en la arbomuro kaj senobstakla pado. Ili povis 
vidi, ke ĝi eniras en la Arbaron, ie-tie larĝa kaj supre aperta, 
kvankam en kelkaj lokoj la arboj proksimis kaj superombris 
ĝin persiaj malhelaj branĉoj. Laŭ tiu pado ili rajdis. Ili 



ankoraŭ supreniris malabrupte, sed nun ili iris multe pli 
rapide, kaj pli kuraĝe; ĉar ŝajnis al ili, ke la Arbaro 
malseveriĝis kaj intencis tralasi ilin finfine nemalhelpante. 

Sed post iom da tempo la aero komengis iĝi varma kaj 
sufoka. Denove la arboj enpremiĝis ambaŭflanke, kaj ili ne 
plu povis vidi antaŭen. Nun ili sentis pli ol iam forte la 
malbonintencon de la Arbaro alpremantan al ili. Estis tiel 
silente, ke la paŝado de la poneaj hufoj, susuranta sur 
mortintaj folioj kaj foje stumblanta pro kaŝitaj radikoj, ŝajnis 
batsoni en iliaj oreloj. Frodo provis kanti por kuraĝigi ilin, sed 
lia voĉo nur murmuris. 

Vaguloj en la lando ombra 
ne malesperu! Kvankam sombra, 

Arbaro devas fine cedi, 
kaj vidi sunon pretertredi: 
subira suno, suno veka, 
la tagofin', aŭ tago eka. 

Arbaroj ĉiuj fine falas... 

Falas — sed ĝuste kiam li prononcis tiun vorton, lia voĉo 
forvelkis mutiĝe. La aero ŝajnis peza kaj la kreado de vortoj 
laciga. Guste malantaŭ ili branĉego defalis de maljuna 
transpenda arbo, kraksone sur la padon. La arboj ŝajnis 
enfermiĝi antaŭ ili. 

— Al ili ne plaĉas ĉio ĉi pri finoj kaj faloj, — diris Gaja. 

— Prefere ne plu kantu intertempe. Atendu ĝis ni ja atingos 
la randon, kaj tiam ni turnos nin kaj regalos ilin per laŭta 
kunkanto! 

Li parolis ĝojplene, kaj se li spertis iun antaŭtimon, li tion ne 
evidentigis. La aliaj nenion respondis. Ili estis deprimitaj. 
Pezo pograde premis la koron de Frodo, kaj li jam bedaŭris 
kun ĉiu paŝo antaŭen, ke li pensis defii la minacon de la 



arboj. Li estis fakte ĝuste haltonta kaj propononta reiron (se 
tio ankoraCĴ eblis), kiam okazis io nova. La pado ĉesis 
supreniri, kaj iĝis dum kelka tempo preskaŭ ebena. La 
mallumaj arboj flankeniĝis, kaj antaŭe ili povis vidi la padon, 
kiu etendiĝis preskaŭ sendevie rekten. Antaŭ ili, sed iom 
fore, staris verda montetoverto, senarba, leviĝanta kvazaŭ 
kalva kapo el la ĉirkaŭanta Arbaro. La pado ŝajnis konduki 
rekte al ĝi. 

Ili denove ekrapidis antaŭen, ĝojigitaj pro la penso, ke ili 
elrampos dum kelka tempo super la tegmenton de 1' Arbaro. 
La pado subeniris, poste komencis denove supreniri, 
gvidante ilin finfine ĝis la subo de I' apika montetoflanko. 

Tie ĝi forlasis la arbojn kaj malaperis en gazonon. La Arbaro 
tute ĉirkaŭis la monteton kvazaŭ densa hararo, kiu abrupte 
finiĝis je cirklo ĉirkaŭ la razita verto. 

La hobitoj kondukis siajn poneojn supren, rondirante ĝis ili 
atingis la supron. Tie ili stariĝis kaj rigardis ĉirkaŭen. La aero 
estis glima kaj sunluma, sed nebuleta; kaj ili ne povis ĝisvidi 
tre malproksimen. En la proksimo la nebulo jam preskaŭ 
foriris; tamen ie-tie ĝi kuŝis en kavaĵoj de la Arbaro, kaj sude 
de ili, el profunda faldaĵo, kiu tute trastrekis la Arbaron, 
nebulo plu leviĝis kvazaŭ vaporo aŭ strietoj da blanka fumo. 

— Tie, — diris Gaja, fingromontrante, — estas la linio de la 
Videvindlo. Gi defluas el la Montetaro kaj fluas sud- 
okcidenten tra I' Arbaromezo por aliĝi al Brandovino ĉe 
Fojnofino. Ne laŭ tiu vojo ni volas iri! La Videvindla valo 
estas laŭdire la plej stranga parto de la tuta Arbaro — la 
centro, el kiu venas la tuta strangeco, se tiel diri. 

La aliaj rigardis en la direkton indikitan de Gaja, sed iii povis 
vidi malmulte pli ol nebulon super la malseketa kaj forte- 
fendita valo; kaj poste la suda duono de I' Arbaro forfadiĝis 
el la vidokampo. La suno ĉe la montetosupro jam komencis 



varmegiĝi. Certe estis ĉirkaŭ la dek-unua horo; sed la 
aŭtuna malklaro ankoraŭ malhelpis, ke ili multon vidu 
alidirekten. Okcidente ili ne povis distingi la linion de la 
Heĝo aŭ la valon de Brandovino post ĝi. Norde, kien ili 
rigardis plej esperplene, ili vidis nenion, kio povus esti la 
linio de la Granda Orienta Vojo, al kiu ili celis. Ili troviĝis sur 
insulo en maro da arboj, kaj la horizonto estis vualita. 

Ĉe la sud-orienta flanko, la tero forfalis tre apike, kvazaŭ la 
deklivoj de la monteto daŭrus profunden sub la arboj, kiel 
insulstrandoj, kiuj estas efektive montflankoj leviĝantaj el 
profunda akvo. Ili sidiĝis sur la verda rando kaj elrigardis 
trans la arbarojn subajn, dum ili maĉis sian tagmanĝon. Dum 
la suno altiĝis kaj pasis tagmezon, ili ekvidis malproksime en 
la oriento la grizverdajn liniojn de la Montetaro kuŝanta 
aliflanke de la Malnova Arbaro. Tio multe ĝojigis ilin, ĉar 
estis bone vidi ion ajn post la arbarlimoj, kvankam ili ne 
intencis iri tiudirekten, se iel eblus: la Montetaro estis tiel 
same misreputacia, kiel la Arbaro mem. 

Finfine ili decidis pluiri. La pado, kiu gvidis ilin al la monteto 
reaperis ĉe la norda flanko; sed ili ne longe laŭiris ĝin antaŭ 
ol ili konsciiĝis, ke ĝi kurbiĝas seninterrompe dekstren. 
Baldaŭ ĝi komencis rapide malsupreniri, kaj ili divenis, ke 
certe ĝi direktiĝis efektive al la Videvindla valo: tute ne la 
direkto, laŭ kiu iii volis iri. Post iom da diskuto ili decidis 
forlasi tiun misgvidan padon kaj ekiri norden, ĉar kvankam 
tion ili ne vidis de la monteta supro, la Vojo devis troviĝi 
tiudirekte, kaj ne povis malproksimi multajn mejlojn. Cetere, 
norde kaj maldekstre de la pado, la tereno ŝajnis pli seka kaj 
pli aperta, suprenirante al deklivoj, kie la arboj estis malpli 
densaj, kaj la pinoj kaj abioj anstataŭis la kverkojn kaj 
fraksenojn kaj aliajn fremdajn kaj sennomajn arbojn de la pli 
densa Arbaro. 



Komence tiu elekto ŝajnis bona: ili progresis sufiĉe rapide, 
kvankam kiam ajn ili ekvidis la sunon en nefermitejo, 
neklarigeble ŝajnis, ke ili devojiĝis orienten. Sed post iom da 
tempo la arboj komencis enfermi ilin denove, ĝuste tie, kie 
ili defore aspektis malpli densaj kaj malpli interplektitaj. 
Poste profundaj sulkoj estis trovitaj neatendite, kvazaŭ 
enpremaĵoj de gigantaj radegoj, larĝaj defendfosaĵoj aŭ 
enfositaj vojetoj delonge neuzitaj kaj ŝtopitaj je 
dornarbustoj. Tiuj kutime kuŝis laŭlarĝe de ilia irdirekto, kaj 
oni povis trairi ilin nur per grimpado suben-supren, kio tre 
ĝenis kaj malfacilis al la poneoj. Ĉiufoje kiam ili 
subengrimpis, ili trovis, ke la kavon plenigas densaj arbustoj 
kaj interplektita subkreskaĵo, kiuj iel ne cedis maldekstren, 
sed nur lasis vojon kiam ili turniĝis dekstren, kaj ili devis iom 
iri sur la fundo antaŭ ol trovi eliron supren laŭ la kontraŭa 
deklivo. Ĉiufoje, kiam ili elgrimpis, la arboj ŝajnis pli densaj 
kaj pli mallumaj; kaj ĉiam estis pli malfacile trovi vojon 
maldekstren kaj supren, kaj ili estis devigataj iri dekstren kaj 
suben. 

Post unu-du horoj ili jam tute perdis klaran direktosenton, 
kvankam ili tre bone sciis, ke ili jam delonge ĉesis iri norden. 
Ili estis misdirektataj kaj simple sekvis vojon elektitan por ili 

— orienten kaj suden, en la koron de la Arbaro kaj ne el ĝi. 

La posttagmezo estis forpasiĝema, kiam ili grimpis kaj 
stumblis en ravinon pli larĝan kaj pli profundan ol iu ajn pli 
frue trafita. Giaj randoj estis tiel apikaj kaj altaj, ke pruviĝis 
neeble elgrimpi, ĉu antaŭen ĉu malantaŭen, ne postlasinte 
siajn poneojn kaj pakaĵojn. Eblis nur laŭiri la ravinon 

— malsupren. La tero iĝis mola, foje marĉa; fontoj aperis sur 
la deklivoj, kaj ili baldaŭ trovis, ke ili laŭiras rojon, kiu 
fluetas kaj babilas sur lolokovrita bedo. Poste la tero 
komencis malsupreniri krute, kaj la rojo, iĝante forta kaj 
brua, fluis kaj saltis rapide suben tra la deklivo. Ili troviĝis en 



profunda malhela ravineto arkita de arboj alte super iliaj 
kapoj. 

Plustumblinte dum kelka tempo laŭ la rojo, ili tute subite 
eliris el la mallumo. Kvazaŭ tra pordo ili vidis antaŭ si la 
sunlumon. Atinginte la aperturon ili trovis, ke ili estas 
subenirintaj tra fendo en alta apika deklivo, preskaŭ klifo. Ĉe 
ties subo estis larĝa spaco herba kaj fragmita; kaj 
malproksime ekvidiĝis alia deklivo preskaŭ same apika. Ora 
posttagmezo de malfrua sunlumo kuŝis varma kaj dormema 
sur la kaŝita tero inter ili. Meze de ĝi pigre serpentumis 
malhela brunakva rivero, borderita de antikvaj salikoj, 
transarkita de salikoj, malhelpata de falintaj salikoj, kaj 
punktita per miloj da paliĝintaj salikfolioj. Tiuj densis en la 
aero, flirtante flavaj de sur la branĉoj, ĉar varma kaj milda 
venteto blovis softe en la valo, kaj la karikoj siblis, kaj la 
salikobranĉoj grincis. 

— Nu, nun mi almenaŭ konjektas, kie ni troviĝas! — diris 
Gaja. — Ni venis laŭ preskaŭ kontraŭa direkto ol tiu, kiun ni 
intencis. Tio estas la Rivero Videvindlo! Mi antaŭeniros 
esplore. 

Li elpaŝis en la sunlumon kaj malaperis en la altajn herbojn. 
Post iom da tempo li reaperis kaj raportis, ke iom solida 
tereno situas inter la klifsubo kaj la rivero; en kelkaj lokoj 
firma razeno ĝisiris la akvorandon. 

— Krome, — li diris, — ŝajnas, ke io simila al pado 
serpentumas laŭ la cisa flanko de la rivero. Se ni turniĝos 
maldekstren kaj laŭiros ĝin, ni nepre elvenos finfine je la 
orienta flanko de 1' Arbaro. 

— Povas esti! — diris Grinĉjo. — Nome, se la pado etendiĝos 
tiom, kaj ne simple rekondukos nin en marĉon kaj lasos nin 
tie. Kiu kreis la padon, laŭ via supozo, kaj kial? Mi certas, ke 



tio ne okazis por helpi nin. Mi iĝas tre suspektema pri tiu ĉi 
Arbaro kaj ĉio, kio enestas, kaj mi jam ekkredas ĉiujn 
onidirojn pri ĝi. Kaj ĉu vi havas koncepton pri la irota 
distanco orienten? 

— Ne, — diris Gaja, — tion mi ne havas. Mi tute ne scias, 
kiomdistance ni troviĝas laŭ la Videvindlo, aŭ kiu kredeble 
venus sufiĉe ofte ĉi tien por krei padon. Sed ne ekzistas alia 
elirvojo, kiun mi povasvidi aŭ imagi. 

Ĉarekzistis neniu alia eblo, ili elspaliris, kaj Gaja gvidis ilin 
al la pado eltrovita de li. Ĉie la karikoj kaj herboj estis riĉaj 
kaj altaj, ie-tie eĉ ĝis super iliaj kapoj; sed la trovita pado 
estis facile irebla tra serpentumoj kaj tordiĝoj, elektanta la 
pli firman terenon inter marĉoj kaj lagetoj. le-tie ĝi 
transpasis aliajn rojetojn, defluantajn laŭ fendoj ĝis la 
Videvindlo el la pli altaj firstoj, kaj en tiaj lokoj arbotrunkoj 
aŭ faskoj da branĉetaro estis zorge transmetitaj. 

Al la hobitoj komencis sentiĝi varme. Armeoj da diversspecaj 
muŝoj zumadis ĉirkaŭ iliaj oreloj, kaj la posttagmeza suno 
sentiĝis brule sur la dorsoj. Finfine ili alvenis subite 
ombrejon maldensan; grizaj branĉegoj etendiĝis trans la 
padon. Ĉiu paŝo antaŭen iĝis pli malvolonta ol la antaŭa. 
Dormemo ŝajnis rampi el la tero kaj supren laŭ la kruroj kaj 
fali malsovaĝe el la aero sur iliajn kapojn kaj okulojn. 

Frodo sentis sian mentonon subiri kaj sian kapon kliniĝi. 
Proksime antaŭe Grinĉjo falis surgenuen. Frodo haltis. 

— Senutile, — aŭdiĝis Gaja. — Ne eblas plu paŝi sen ripozo. 
Necesas dormeti. Estas friske sub la salikoj. Malpli da muŝoj! 

Al Frodo ne plaĉis aŭdi tion. 

— Ek al! — li kriis. — Ne eblas nun dormeti. Ni devas unue 
eliri el la Arbaro. — Sed la aliaj jam tro dormemis por lin 



atenti. Apude staris Sam oscedante kaj palpebrumante 
stulte. 


Subite Frodo mem spertis atakon de la dormemo. Lia kapo 
kirliĝis. Jam aŭdiĝis en la aero preskaŭ neniu sono. La muŝoj 
ĉesis zumi. Nur milda bruo rande de I' aŭdkapablo, mallaŭta 
flirtado, kvazaŭ kanto duonflustrata, ŝajnis ekmoviĝi inter la 
brancoj supre. Li levis siajn pezajn okulojn kaj vidis super si 
kliniĝantan enorman salikon, maljunan kaj prujnecan. 
Giganta ĝi aspektis, ĝiaj disetendaj branĉoj suprenstreĉiĝis 
kvazaŭ celantaj brakoj kun multaj longfingraj manoj, ĝia 
nodoza kaj tordita trunko gapis per larĝaj fendoj, kiuj grincis 
mallaŭte pro moviĝo de I' branĉoj. Ties folioj flirtiĝantaj 
kontraŭ la hela ĉielo blindumis lin, kaj li falis, kaj kuŝiĝis 
samloke sur la herbo. 

Gaja kaj Grinĉjo trenis sin antaŭen kaj kuŝiĝis, apogante la 
dorsojn per la salikotrunko. Malantaŭ ili la fendegoj larĝe 
apertis por akcepti ilin, dum la arbo balanciĝis kaj grincis. Ili 
suprenrigardis al la grizaj kaj flavaj folioj, kiuj milde moviĝis 
kontraŭ la lumo kaj kantis. Ili fermis siajn okulojn, kaj tiam 
ŝajnis, ke vortojn ili preskaŭ povis aŭdi, vortojn friskajn, 
dirantaj ion pri akvo kaj dormo. Ili sin donis al la sorĉo kaj 
profunde ekdormis piede de la granda griza saliko. 

Frodo kuŝis dum kelka tempo luktante kontraŭ la dormo lin 
venkanta, poste per klopodego li restariĝis. Li spertis 
regantan soifon por malvarmeta akvo. 

— Atendu min, Sam, — li balbutis. — Mi devas lavi piedojn 
momente. 

Duonsonĝe li vagis antaŭen ĝis la riverflanka rando de I' 
arbo, kie tordiĝantaj radikegoj etendiĝis en la rivereton, 
kvazaŭ nodozaj draketoj streĉkliniĝantaj portrinki. Li 
diskruris super unu el ili, kaj padeligis siajn varmegajn 



piedojn en la friska bruna akvo; kaj tie ankaŭ li subite 
endormiĝis dorsapoge kontraŭ la arbo. 


Sam sidiĝis kaj gratis al si la kapon, kaj oscedis kavernece. Li 
havis zorgojn. Estis malfrua posttagmezo, kaj tiu subita 
dormemo ŝajnis al li nenatura. 

— Malantaŭ tio troviĝas pli ol suno kaj varma aero, — li 
murmuris al si. — Al mi ne plaĉas tiu ĉi arbego. Mi ne fidas 
ĝin. Aŭskultu, kiel ĝi nun kantas pri dormo! Tio ĉi tute ne 
taŭgas! 

Li pene stariĝis, kaj treniĝis for por konstati, kio okazis al la 
poneoj. Li trovis, ke du el ili jam sufiĉe forvagis laŭ la vojeto; 
kaj kiam li ĵus kaptis ilin kaj rekondukis ilin direkte al la aliaj, 
li aŭdis du bruojn; unu laŭtan kaj la alian mallaŭtan sed tre 
klaran. Unu estis plaŭdo de io peza, kio falis en la akvon, la 
alia estis brueto kiel klako de seruro, kiam pordo fermiĝas 
kviete kaj abrupte. 

Li rekuregis al la bordo. Frodo estis en la akvo proksime al la 
bordo, kaj granda arbradiko ŝajnis esti super li kaj subpremi 
lin, sed li ne baraktis. Sam kaptis lin jake, kaj trenis lin el sub 
la radiko, kaj poste malfacile tiris lin sur la bordon. Preskaŭ 
tuj li vekiĝis, tusis kaj sputis. 

— Efektive, Sam, — li diris finfine, — tiu arbaĉo min enĵetis! 
Tion mi sentis. La granda radiko simple turniĝis kaj enfaligis 
min! 

— Supozeble vi sonĝis, s-ro Frodo, — diris Sam. — Vi ne 
devus sidi en tia loko, se vi sentus vin dormema. 

— Kio pri la aliaj? — Frodo demandis. — Mi scivolas, kiajn 
sonĝojn ili spektas. 



Ili ĉirkaŭiris aliflanken de la arbo, kaj tiam Sam komprenis la 
klakon, kiun li aŭdis. Grinĉjo estis malaperinta. La fendeto, 
apud kiu li kuŝiĝis, estis kunfermita, tiel ke eĉ apertureto ne 
videblis. Gaja estis kaptita: alia fendo fermiĝis ĉirkaŭ lia 
talio; liaj kruroj kuŝis ekstere, sed lia cetero estis interne de 
malluma aperturo, kies randoj tenegis kiel pinĉiloj. 

Frodo kaj Sam batis unue la arbotrunkon, kie Grinĉjo estis 
kuŝinta. Poste ili freneze klopodis disigi la makzelojn de la 
fendo, kiu tenis kompatindan Gajan. Tute senrezulte. 

— Kia fatraso! — kriis Frodo senkohere. — Kial ni entute 
alvenis ĉi teruran Arbaron? Se nur ni ĉiuj estus denove en 
Stretkavo! — Li piedbatis per sia tuta forto la arbon, ne 
domaĝante siajn piedojn. Apenaŭ rimarkebla tremeto 
trakuris la trunkon kaj supren en la branĉaron; la folioj siblis 
kaj flustris, sed jam kun sono de mallaŭta kaj malproksima 
ridado. 

— Supozeble ne troviĝas hakilo en niaj pakaĵoj, s-ro Frodo? 

— demandis Sam. 

— Mi kunportis hakileton porsplitigi brullignon, — diris 
Frodo. — Tio ne multe utilus. 

— Atendu momenton! — kriis Sam, trafite de ideo sugestita 
de la brulligno. — Eble ni atingus ion perfajro! 

— Eble, — diris Frodo dubeme. — Ni eble sukcesus rosti 
vivantan Grinĉjon interne. 

— Komence ni provu dolorigi aŭ timigi la arbon, — diris Sam 
atakeme. — Se ĝi ne ellasos ilin, mi faligos ĝin, eĉ se 
necesos tramaĉi ĝin. — Li kuris ĝis la poneoj kaj postnelonge 
revenis kun du fajrigiloj kaj hakileto. 



Rapide ili kunportis sekan herbon, foliojn kaj arboŝelerojn, 
kaj amasigis rompitajn branĉerojn kaj hakitajn ŝtipojn. Tiujn 
ili amasigis kontraŭ la trunko ĉe 1' arboflanko malproksima 
de la kaptitoj. Kiam Sam eligis flagron el la fajrigilo, tuj ĝi 
ekbruligis la sekan herbon kaj supreniris agitiĝo de flamoj 
kaj fumo. La branĉeroj krakis. Fajrofingretoj lekis la sekan 
sulkiĝintan ŝelon de 1' antikva arbo kaj ĝin brulmarkis. Tremo 
trakuris la tutan salikon. Super iliaj kapoj la folioj ŝajnis sibli 
laŭ sono de doloro kaj kolero. Kriego eliĝis el Gaja, kaj de la 
arbinterno aŭdiĝis sordinita ekkrio de Grinĉjo. 

— Estingu tion! Estingu! — ekkriis Gaja. — Li premduonigos 
min, se vi ne. Tion li diras! 

— Kiu? Kion? — bruis Frodo, ĉirkaŭkurante aliflanken de I' 
arbo. 

— Estingu tion! Estingu! — petegis Gaja. La branĉoj de I' 
saliko komencis svingiĝi violente. Aŭdiĝis sono kvazaŭ de 
vento leviĝanta kaj disvastiĝanta ĝis la branĉoj de ĉiuj 
ĉirkaŭstarantaj arboj, kvazaŭ oni faligus ŝtonon en la 
trankvilan dormon de la rivera valo kaj kaŭzus ondetojn da 
kolero, kiuj trakuris la tutan Arbaron. Sam piedbatis la 
fajreton kaj stamfe estingis la flagraĵon. Sed Frodo, sen klara 
koncepto pri la kialo, laŭkuris la padon, kriante: “helpon! 
helpon! helpon!” Ŝajnis al li apenaŭ tolerebla la sono de la 
propra akratona voĉo: ĝi estis forblovita de li pere de la 
salikvento kaj dronis en bruego de folioj, tuj kiam la vortoj 
eliĝis el lia buŝo. Li sentis sin senespera: perdita kaj 
sensprita. 

Subite li haltis. Aŭdiĝis respondo, aŭ tiel ŝajnis al li, sed ĝi 
ŝajnis origini de malantaŭe, malproksime laŭ la pado, fone 
de la Arbaro. Li sin turnis kaj aŭskultis, kaj baldaŭ ne plu 
estis dube; iu kantis, profunda ĝojplena voĉo kantis 
senzorge kaj feliĉe, sed ĝi kantis sensencaĵon: 



Hej dol! gaja dol! ring a dong diljo! 

Ring a dong! salta long! laŭ salika triljo! 

Tom Bom, vigla Tom, Tom Bombadiljo. 

Duone esperplenaj, duone timantaj iun novan danĝeron, 
Frodo kaj Sam jam staris senmove. Subite el longa sinsekvo 
da ŝajne galimatiaj vortoj la voĉo fortiĝis laŭta kaj klara kaj 
ekkantis jenan kanton: 

Hej! Venu gaja dol! dol do! Mia luma! 

Vigle flugas veter-vent' kaj la sturno pluma. 

Tie sube de la Monto, en sunlumo hela, 
sur la sojlo atendante ĝis fridlumo stela, 
estas mia belulin', filin' Rivervirina, 
svelta kiel saliker', ol akvo pli sublima. 

Olda Tom Bombadiljo hejmenire plandas 
kun nimfeoj en la mano, aŭdu ke li kantas! 

Hej! Venu gaja dol! dol do a dero, 
or-bero, or-bero, gajaflava bero! 

Kompatinda Salikul', radikojn jam fortenu! 

Tom hastemas. Post la tago, la vespero venu. 

Tom rehejmeniras jam, la nimfeoj kvantas. 

Hej! venu dero-dol! aŭdu ke li kantas! 

Frodo kaj Sam staris kvazaŭ sorĉite. La vento finblovis. 
Denove staris silente la folioj sur branĉoj rigidaj. Sekvis alia 
kanteksplodo, kaj tiam subite, saltetante kaj dancante laŭ la 
pado, aperis super la karikoj malnova trivita ĉapelo kun alta 
kapingo kaj longa blua plumo ŝovita en la ĉirkaŭrandon. Post 
alia hopo kaj salto vidiĝis viro, aŭ tiel ŝajnis. Li ĉiuokaze 
estis tro granda kaj peza por esti hobito, sed ne sufiĉe 
altkreska poresti Grandulo, kvankam li tiomgrade bruis, 
plandante antaŭen kun flavaj botegoj sur la dikaj kruroj, kaj 
trasturmante herbon kaj karikojn kvazaŭ trinkcelanta 
bovino. Li havis bluan mantelon kaj longan brunan barbon, 
liaj okuloj bluis kaj helis, kaj lia vizaĝo ruĝis kiel matura 



pomo, sed centoble sulkumita pro ridado. En la manoj li 
portis surfoliego, kvazaŭ sur pleto, amaseton da nimfeoj. 

— Helpon! — kriis Frodo kaj Sam, alkurante lin kun la manoj 
alstreĉitaj. 

— Halt! Halt! trankviliĝu! — ekkriis la maljunulo, tenante 
supren unu manon, kaj ili tuj haltis, kvazaŭ rigidiĝintaj. 

— Nu, miaj etuloj, kien vi celas, blovante tiel balge? Kio 
ĝenas do? Ĉu vi scias, kiu mi estas? Mi estas Tom 
Bombadiljo. Sciigu la problemon! Tom hastemas. Ne 
premegu miajn nimfeojn! 

— Miaj amikoj estas kaptitaj en la saliko, — kriis Frodo 
senspire. 

— Premiĝas en fendo Mastro Gaja! — kriis Sam. 

— Kio? — kriegis Tom Bombadiljo, saltante en la aeron. 

— Maljunulo Saliko? Nenio pli malbona, ĉu? Tio estas baldaŭ 
ĝustigota. Mi konas la taŭgan melodion. Maljuna griza 
Salikulo! Mi frostigos lian medolon, se li ne kondutos bone. 
Mi forkantos liajn radikojn. Mi kante alvokos venton kaj 
forblovigos foliojn kaj branĉaron. Maljunulo Saliko! 

Zorge demetinte sur la herbon siajn nimfeojn, li alkuris la 
arbon. Tie li vidis la piedojn de Gaja ankoraŭ eliĝantaj — la 
cetero jam estis entirita. Tom almetis sian buŝon al la fendo 
kaj ekkantis en ĝin mallaŭte. La vortojn ili ne kaptis, sed 
evidente Gaja estis stimulita. Liaj kruroj komencis batadi. 
Tom forsaltis, kaj forrompinte pendantan branĉon frapis per 
ĝi la salikoflankon. 

— Reellasu ilin, Maljunulo Saliko! — li diris. — Kion vi 
supozas? Vi ne devus esti vekiĝinta. Manĝu grundon! Fosu 
profunden! Trinku akvon! Ekdormu! Jen parolas Bombadiljo! 



Poste li kaptis la piedojn de Gaja kaj eltiris lin el la subite 
larĝiĝanta fendo. 


Aŭdiĝis ŝira grinco kaj la alia fendo dissplitiĝis, kaj el ĝi 
impetis Grinĉjo, kvazaŭ piedbatite. Poste kun laŭta klako 
fermiĝis ambaŭ fendoj. Tremego trakuris la arbon de radikoj 
ĝis pinto, kaj komplete silentiĝis ĉio. 

— Koran dankon! — diris la hobitoj, unu post alia. Tom 
Bombadiljo ekridegis. 

— Nu, etuloj miaj! — diris li, kliniĝante tiel, ke li rigardis 
rekte iliajn vizaĝojn. — Vi akompanos min hejmen! La tablon 
surpezas flava kremo, mielĉelaro, kaj blanka pano kaj 
butero. Atendas Orbero. Konvenas demandoj dum la 
vespermanĝo. Sekvu min kiel eble plej rapide! 

Dirinte tion li prenis siajn nimfeojn kaj poste kun invita 
manoflirto iris hope kaj dance laŭ la pado orienten, ankoraŭ 
kantante laŭte kaj sensencaĵe. 

Tro surprizitaj kaj tro malŝarĝitaj por paroli, la hobitoj 
postsekvis lin laŭeble plej rapide. Sed tio ne estis sufiĉe 
rapide. Tom baldaŭ malaperis antaŭ ili, kaj la bruo de lia 
kantado malfortiĝis kaj malproksimiĝis. Subite lia voĉo 
reflosis al ili per laŭta alkrio! 

Hop! antaŭen, amiketoj, laŭ la Videvindlo! 

Tom antaŭeniris, ĉar necesas ilumin', do. 

Okcidente sinkas Suno: baldaŭ vi malcertos. 

Kiam noktaj ombroj venos, tiam pord' apertos; 
tra I' fenestrovitroj lum' ekbrilos flava. 

Ne timindas aino! Nek saliko ava! 

Branĉon nek radikon timu! Tom nun forrapidos. 

Hej nun! gaja dol! Hejme ni vin vidos! 



Post tio la hobitoj nenion aŭdis plu. Preskaŭ tuj la suno ŝajnis 
sinki en la arbojn malantaŭ ili. Ili pensis pri la oblikva 
vesperlumo ekbrilanta sur la Rivero Brandovino, kaj la 
fenestroj en Bokelboro, kiuj komencis rebrili pro centoj da 
lampoj. Antaŭ ili falis ombregoj; trunkoj kaj branĉoj de arboj 
pendis malhele kaj minace super la pado. Blankaj flokoj da 
nebulo komencis leviĝi kaj kurbiĝi sur la surfaco de la rivero 
kaj disvagi inter la radikoj de arboj sur ĝiaj bordoj. El la tero 
mem sub iliaj piedoj leviĝis ombreca vaporo kaj miksiĝis kun 
la rapide venanta krepusko. 

Iĝis malfacile sekvi la padon, kaj ili estis tre lacaj. Iliaj kruroj 
ŝajnis plumbecaj. Strangaj kaŝiĝemaj bruoj aŭdiĝis kure 
inter la ambaŭflankaj arbustoj kaj karikoj, kaj kiam ili 
suprenrigardis en la palan ĉielon, ili vidis kuriozajn torditajn 
kaj tuberajn vizaĝojn, kiuj sombris malhele kontraŭ la 
krepusko kaj rikanis suben al ili desur la alta remparaĵo kaj 
la randoj de 1' Arbaro. Ili komencis senti, ke tiu ĉi tuta tereno 
estas nereala, kaj ke ili trastumblas minacan sonĝon, kiu 
alvenas nenian vekiĝon. 

Ĝuste kiam ili sentis, ke la piedoj senmoviĝas, ili rimarkis, ke 
la tero malabrupte supreniras. La akvo komencis murmuri. 

En la mallumo ili ekvidis ekblankon de ŝaŭmo, kie la rivero 
transfluas mallongan akvofalon. Poste la arboj subite finiĝis 
kaj la nebulo estis lasita malantaŭe. Ili elpaŝis el la Arbaro, 
kaj trovis larĝan etendaĵon da herbo baŭmanta antaŭ ili. La 
rivero, jam mallarĝa kaj rapida, gaje saltis renkonte al ili, 
jen-jen glimante pro la stelolumo, kiu jam ekbrilis surĉiele. 

La herbo sub la piedoj estis glata kaj mallonga, kvazaŭ ĝi 
estus falĉita aŭ razita. La eĝoj de la Arbaro malantaŭe estis 
tonditaj, kaj netaj kiel heĝo. La pado jam vidiĝis klare antaŭ 
ili, bone prizorgita kaj borderita perŝtonoj. Gi serpentumis 
supren sur la pinton de herba teraltaĵeto, jam griza sub la 
pala steloplena nokto; kaj tie, ankoraŭ pli alte super ili sur 



posta deklivo, ili vidis la ekbrilajn lumojn de iu domo. Suben 
denove iris la pado, kaj poste ree supren laŭ longa glata 
gresdeklivo al la lumo. Subite elfluis larĝa flava lumstrio 
hele el pordo malfermata. Tie antaŭ ili staris la domo de Tom 
Bombadiljo, supre, sub monteto. Malantaŭe kuŝis apika 
terŝultro griza kaj nuda, kaj post ĝi la malhelaj formoj de la 
Montetaro formarŝis en la orientan nokton. 

Ĉiuj hobitoj kaj poneoj rapidis antaŭen. Jam la duono de ilia 
laco kaj la tuto de iliaj timoj forfalis de ili. Hej! venu gaja dol! 
elruliĝis la kanto bonvenige. 

Hej! Venu deri-dol! Saltu bravaj estoj! 

Al hobitoj kaj poneoj ege plaĉas festoj. 

Komenciĝu la plezuro! Kantu en komuno! 

Poste alia Mara voĉo, tiel juna kaj tiel antikva kiel la 
Printempo, Mel la kanto de feliĉa akvo defluanta en la 
nokton el la hela mateno sur la montetoj, alvenis falante kiel 
arĝento por renkonti ilin: 

Komenciĝu la kantad'! Ni kantu en komuno 
pri pluv', nebulo, nubvetero, suno, steloj, luno, 
lumo sur foli' burĝona, roso sur la plumo, 
vento sur monteta vast', tintoj sur la humo, 
apudlaga karikar', lilioj ĉe 1' bordero: 
olda Bombadiljo kaj filino de I' Rivero! 

Kaj ĉe tiu kanto la hobitoj staris antaŭ la sojlo, kaj 
ĉirkaŭbanis ilin ora lumo. 



7 


En la domo de Tom Bombadiljo 

La kvar hobitoj transpaŝis la larĝan ŝtonan sojlon kaj ekstaris 
senmove, palpebrumante. Ili troviĝis en longa malalta 
ĉambro, plenigita de lumo per lampoj svingiĝantaj de la 
tegmentotraboj; kaj sur la tablo el malhela polurita ligno 
staris multaj kandeloj, altaj kaj flavaj, brulantaj hele. 

Sur seĝo aliflanke de la ĉambro fronte al la dompordo, sidis 
virino. Ŝiaj longaj flavaj haroj ondiĝis laŭ ŝiaj ŝultroj, ŝia robo 
estis verda, verda kiel junaj karikoj, trastriita de arĝento kiel 
roseroj, kaj ŝia zono estis el oro, formita kiel ĉeno da iridoj 
enkrustitaj de I' palbluaj okuloj de miozotoj. Ĉirkaŭ ŝiaj 
piedoj en larĝaj ujoj el verda kaj bruna fajenco flosis blankaj 
nimfeoj, tiel ke ŝi ŝajnis surtronigita meze de lageto. 

— Envenu, bonaj gastoj! — ŝi diris, kaj dum la parolo ili 
konstatis, ke tio estis ŝia klara voĉo, kiun ili aŭdis kantantan. 
Ili faris kelkajn timemajn paŝojn en la ĉambron, kaj komencis 
profunde riverenci, sentante sin strange surprizitaj kaj 
mallertaj, kiel homoj, kiuj, frapinte sur pordo de dometo por 
peti tason da akvo, ricevis respondon de bela juna elfreĝino 
vestita per vivantaj floroj. Sed antaŭ ol ili povis ekparoli, ŝi 
saltis facile super kaj trans la nimfeujojn, kaj kuris ridante al 
ili; kaj dum la kuro ŝia robo siblis mallaŭte, kiel vento tra la 
florbordoj de rivero. 

— Venu, karaj uloj! — ŝi diris, kaptante la manon de Frodo. 

— Ridu, gajiĝu! Mi estas Orbero, filino de I' Rivero. — Tiam ŝi 
preterpasis ilin kaj, ferminte la pordon, ŝi turnis al ĝi sian 
dorson, kun la blankaj brakoj dismetitaj trans ĝi. — Ni 
elfermu la nokton! — ŝi diris. — Ĉar vi ankoraŭ timas, eble, 
nebulon, arbombrojn, profundan akvon kaj aĵojn sovaĝajn. 



Timu nenion! Ĉar hodiaŭ nokte vi estas sub la tegmento de 
Tom Bombadiljo. 

La hobitoj ŝin rigardis mirante; kaj ŝi rigardis unuope ilin kaj 
ridetis. 

— Bela damo Orbero! — diris Frodo finfine, sentante sian 
koron emociiĝi pro ĝojo, kiun li ne komprenis. Li staris kiel li 
foje staris sorĉite de belaj elfaj voĉoj, sed la nuna sorĉo, kiun 
li spertis, estis malsama: malpli akra kaj nobla estis la 
plezuro, sed pli profunda kaj pli proksima al la mortema 
koro, mirindega kaj tamen ne stranga. — Bela damo Orbero! 

— li denove diris. — Jam la ĝojo kaŝita en la kantoj, kiujn ni 
aŭdis, fariĝis klara al mi. 

Gracila kiel verg' salika! Pli ol akvo klara! 

Kariko apud viva lag'! Riverfilino rara! 

Printempo kaj somero kaj printempo poste plia! 

Ho, vent' sur akvofalo kaj ridado trafolia! 

Subite li ĉesis kaj balbutis, venkita de surprizo, ke li aŭdis 
sin diri tiajn aferojn. Sed Orbero ridis. 

— Bonvenon! — ŝi diris. — Mi ja ne sciis, ke la popolo de I' 
Provinco estas tiel dolĉparola. Sed mi konstatas, ke vi estas 
elf-amiko; la lumo en viaj okuloj kaj la sonoro de via voĉo 
tion atestas.Jen gaja renkontiĝo! Sidiĝu nun, kaj atendu la 
Mastron de I' domo! Li ne longe atendigos vin. Li prizorgas 
viajn lacajn bestojn. 

La hobitoj volonte sidiĝis sur malaltajn kariksidilajn seĝojn, 
dum Orbero vigle okupiĝis pri la tablo, kaj per la okuloj ili 
sekvis ŝin, ĉar la gracila beleco de ŝia moviĝado plenigis ilin 
je kvieta ĝojo. De ie malantaŭ la domo aŭdiĝis kantado. De 
tempo al tempo ili konstatis, inter multaj deri dol kaj gaja 
dol kaj ring-a-ding-diljo la ripetitajn vortojn: 



Olda Bombadiljo gajhumoron havas; 

Bluas lia jako, kaj la botoj flavas. 

— Bela damo! — diris denove Frodo post iom da tempo. 

— Diru al mi, se la demando ne ŝajnas al vi malsprita, kiu 
estasTom Bombadiljo? 

— Li estas, — diris Orbero, ĉesigante siajn rapidajn moviĝojn 
kaj ridetante. 

Frodo ŝin rigardis demandeme. 

— Li estas tia, kia vi jam vidis lin, — ŝi diris responde al tiu 
alrigardo. — Li estas Mastro de I' arbaroj, akvoj kaj montetoj. 

— Do la tuto de tiu ĉi stranga tereno apartenas al li? 

— Tute ne! — ŝi respondis, kaj malaperis ŝia rideto. — Tio 
vere estus ŝarĝo, — ŝi aldonis malaltvoĉe, kvazaŭ al si. — La 
arboj kaj la herboj kaj ĉio, kio kreskas aŭ vivas ĉi tie, ĉiuj 
apartenas al si. Tom Bombadiljo estas la Mastro. Neniu iam 
ajn ekkaptis oldan Tom marŝantan en la arbaro, vadantan en 
la akvo, saltantan sur la montetoj sub lumo kaj ombro. 

Timon li malhavas. Tom Bombadiljo estas la Mastro. 

Malfermiĝis pordo kaj envenisTom Bombadiljo. Nun li ne 
portis ĉapelon kaj lia densa bruna hararo estis kronita per 
aŭtunaj folioj. Li ridis, kaj irinte al Orbero, ekkaptis ŝian 
manon. 

— Jen mia bela damo! — li diris, riverencante al la hobitoj. 

— Jen mia Orbero vestita tute en arĝentverdo kun floroj en la 
zono! Ĉu la tablo estas ŝarĝita? Mi vidas flavan kremon kaj 
mielĉelaron, kaj blankan panon, kaj buteron; lakton, 
fromaĝon, verdajn aromherbojn kaj maturajn berojn 
kolektitajn. Ĉu tio sufiĉas al ni? ĉu la vespermanĝo pretas? 



— Pretas, — diris Orbero, — sed eble ne la gastoj? Tom 
klakigis siajn manojn kaj ekkriis: 

— Tom, Tom! viaj gastoj estas lacaj, kaj vi preskaŭ tion 
forgesis! Venu do, miaj gajaj amikoj, kaj Tom refreŝigos vin! 

Vi purigos manojn malpurajn, kaj lavos la lacajn vizaĝojn; 
forĵetos la mantelojn kotŝmiritajn kaj trakombos viajn 
implikitajn harojn! 

Li malfermis la pordon, kaj ili sekvis lin laŭ mallonga pasejo 
kaj ĉirkaŭ akutan turniĝon. Ili venis ĝis malalta ĉambro kun 
klinita tegmento (aldonaĵo, ŝajne, konstruita kontraŭ la 
norda ekstremaĵo de la domo). Ties muroj estis el puraj 
ŝtonoj, sed plejparte ili estis kovritaj de pendantaj verdaj 
matoj kaj flavaj kurtenoj. La planko estis pavimita, kaj 
kovrita de disŝutitaj freŝaj verdaj junkoj. Troviĝis kvar 
profundaj matracoj, ĉiu kun amaso da blankaj lankovriloj, 
sternitaj sur la planko apud unu muro. Apud la kontraŭa 
muro estis longa benko, ŝarĝita de larĝaj fajencaj pelvoj, kaj 
apude staris brunaj kruĉoj plenaj de akvo, iuj malvarmaj, iuj 
vaporante varmegaj. Apud ĉiu lito estis prete metitaj molaj 
verdaj pantofloj. 

Post nelonge, lavitaj kaj refreŝigitaj, la hobitoj estis sidantaj 
ĉe la tablo, po du ambaŭflanke, dum ĉe la du finoj sidis 
Orbero kaj la Mastro. La manĝo estis longa kaj gaja. 

Kvankam la hobitoj manĝis tiel, kiel kapablas nur malsategaj 
hobitoj, manko ne okazis. La trinkaĵo en iliaj pelvetoj ŝajnis 
esti klara frideta akvo, tamen ĝi efikis al iliaj koroj kvazaŭ 
vino kaj liberigis iliajn voĉojn. La gastoj subite konstatis, ke 
ili gaje kantas, kvazaŭ tio estus pli facila kaj pli natura ol 
parolado. 

Finfine Tom kaj Orbero stariĝis kaj rapide forigis la 
manĝilaron kaj restaĵojn. Al la gastoj estis ordonite, ke ili 
sidu trankvile, kaj ili estis sidigitaj sur seĝoj kun po tabureto 



por la lacaj piedoj. Sur la larĝa kameno antaŭ ili brulis fajro, 
kaj ĝi brulis kun dolĉa odoro, kvazaŭ ĝi estus el pomarbaĵo. 
Kiam ĉio estis ordigita, oni estingis ĉiujn lumojn en la 
ĉambro escepte de unu lampo kaj po du kandeloj ambaŭfine 
de la kamenbreto. Tiam venis Orbero kaj staris antaŭ ili, 
tenante kandelon, kaj ŝi deziris al ĉiu el ili bonan nokton kaj 
profundan dormon. 

— Havu nur trankvilon, — ŝi diris, — ĝis la mateno! Atentu 
neniun noktan bruon! ĉar nenio ĉi tie pasas pordon kaj 
fenestron krom lunlumo kaj stellumo kaj la vento de 1' 
montetopintoj. Bonan nokton! — Ŝi foriris el la ĉambro kun 
glimo kaj susuro. La sono de ŝiaj paŝoj similis rivereton 
forfluantan milde malsupren laŭ deklivo trans friskajn 
ŝtonojn en la nokta kvieto. 

Tom daŭre sidadis apud ili silente, dum ĉiu el ili provis 
ekhavi kuraĝon porstarigi unu el la multaj demandoj, kiujn 
li intencis starigi dum la vespermanĝo. Dormo komencis 
premi iliajn palpebrojn. Finfine Frodo ekparolis: 

— Ĉu vi aŭdis mian vokadon, Mastro, aŭ nur la hazardo 
alportis vin tiumomente? 

Tom ekmovis sin kvazaŭ viro skue vekita el agrabla sonĝo. 

— Ha, kio? — li diris. — ĉu mi aŭdis vian vokadon? Ne, tion 
mi ne aŭdis: mi tro okupiĝis pri kantado. Nur la hazardo 
alportis min tiam, se vi nomas tion hazardo. Mi tion neniel 
planis, kvankam mi vin atendis. Mi sciiĝis pri vi kaj konstatis, 
ke vi vagadas. Mi divenis, ke vi alvenos postnelonge al la 
akvo: ĉiuj vojetoj kondukas tien al Videvindlo. Olda Griza 
Salikulo, jen potenca kantulo, kaj nur malfacile la etuloj 
eskapas liajn ruzajn labirintojn. Sed Tom havis komision tie, 
kiun li ne aŭdacis malhelpi. — La kapo de Tom kliniĝis 



kvazaŭ dormo denove inundus lin, sed li daŭrigis per 
mallaŭta kantvoĉo: 

Mi havis komision tie, la nimfeojn pluki 
foliojn verdajn kaj liliojn por la bela damo, 
lastajn antaŭ jarofino por dumvintre teni, 
por ĉe r piedoj belaj flori ĝis la neĝ' degelos. 
ĉiujare somerfine iras mi por serĉi 
ĉe larĝa lago klarprofunda laŭ la Videvindlo; 
tie la unuaj floroj, tie lastfloradas. 

Tiulage antaŭlonge mi Riverfilinon, 

Orberon junan, belan trovis inter la karikoj. 

Dolĉis ŝia kanto tiam, kaj la koro batis! 

Li malfermis siajn okulojn kaj rigardis al ili kun subita ekbrilo 
da bluo. 

Kaj tio por vi falis bone — ĉar mi ne plu vagos 
ree profundiĝe laŭ la akvo de 1' arbaro, 
dum la jaro oldas. Ankaŭ mi ne pasos preter 
la dom' de Salikulo ĝis revenos la printempo, 
ĝis printempo gaja, kiam la Riverfilino 
dancos laŭ la pado porsin bani en la akvo. 

Denove li silentiĝis; sed Frodo ne povis ne starigi ankoraŭ 
unu demandon: tiun, kies respondon li plej deziris aŭdi. 

— Rakontu al ni, Mastro, — li diris, — pri la Salikulo. Kio ĝi 
estas? Pri ĝi mi neniam antaŭe aŭdis. 

— Ne, tion ne! — diris Gaja kaj Grinĉjo kune, subite 
rektigante sin. — Ne nun! Ne ĝis la mateno! 

— Vi pravas! — diris la maljunulo. — Nun horo estas por 
ripozi. Kelkajn aferojn estas malbone aŭdi, kiam la mondo 
estas en ombro. Dormu ĝis la matenlumo! Kapkusenon 
prenu! Noktan bruon malatentu! Pro Salikul' netremu! 



— dirinte tion li dekroĉis la lampon kaj ĝin blovestingis, kaj 
tenante po kandelon en ĉiu mano li gvidis ilin el la ĉambro. 

Iliaj matracoj kaj kapkusenoj estis lanuge molaj, kaj la 
kovriloj estis el blanka lano. Apenaŭ ili kuŝigis sin sur la 
profundajn litojn kaj tirissursin la malpezajn kovrilojn, jam 
ili ekdormis. 

En la profunda nokto, Frodo kuŝis en sonĝo senluma. Poste li 
vidis leviĝi junan lunon, sub ties maldensa lumo baŭmis 
antaŭ li nigra rokrnuro, trabreĉita de malhela arkaĵo simila al 
pordego. Al Frodo ŝajnis, ke li estas levita, kaj transpasante li 
vidis, ke la rokmuro estas cirklo da montetoj, interne de kiu 
troviĝas ebenaĵo, kaj meze de tiu ebenaĵo staris pinaklego el 
ŝtono, kiel larĝa turo ne permane farita. Sur ties supro staris 
homfiguro. La luno leviĝanta ŝajnis ŝvebi momente super 
ties kapo kaj ekbrilis en ties blankaj haroj dum la vento ĝin 
trablovis. Supren el la malhela suba ebenaĵo aŭdiĝis kriado 
de voĉoj minacaj, kaj la ululado de multaj lupoj. Subite 
ombro, kiel la formo de flugilegoj, transpasis la lunon. La 
homfiguro altigis la brakojn kaj lumo ekbrilis el la bastono, 
kiun li tenis. Potenca aglo subenflugis kaj lin forportis. La 
voĉoj lamentis kaj la lupoj bojaĉis. Aŭdiĝis bruo simila al 
forte blovanta vento, kaj surĝi portiĝis sono de hufoj, 
galopantaj, galopantaj, galopantaj el la oriento. “Nigraj 
Rajdantoj!” — pensis Frodo vekiĝante, dum la sono de la 
hufoj plu eĥis en lia menso. Li scivolis, ĉu li iam denove 
posedos sufiĉan kuraĝon por lasi la sekurecon de tiuj ĉi 
ŝtonmuroj. Li kuŝis senmova, plu aŭskultante; sed jam ĉio 
silentis, kaj fine li sin turnis kaj reekdormis, aŭ envagis iun 
alian nememorotan sonĝon. 

Ĉe lia flanko kuŝis Grinĉjo agrable sonĝante, sed ekŝanĝiĝis 
liaj sonĝoj kaj li turniĝis kaj ĝemis. Subite li vekiĝis, aŭ tion 
li supozis, kaj tamen plu aŭdiĝis en la mallumo la sono, kiu 
perturbis lian sonĝon: frip-frap, grinc': la sono similis 



branĉojn malkvietajn pro la vento, branĉet-fingrojn 
skrapantajn muron kaj fenestron: grinc', grinc', grinc'. Li 
scivolis, eu salikoj proksimas al la domo, kaj poste li subite 
spertis teruran senton, ke li tute ne estas en ordinara domo, 
sed interne de I' saliko, denove aŭskultante tiun timigan 
sekan grincan voĉon denove lin primokantan. Li sidiĝis kaj 
sentis cedon de I' molaj kapkusenoj sub liaj manoj, kaj 
kuŝiĝis denove, malŝarĝite. Li ŝajne aŭdis eĥon de vortoj en 
siaj oreloj: "Timu nenion! Havu trankvilon ĝis la mateno! 
Atentu neniun noktan bruon!" Poste li reendormiĝis. 

Estis sono de akvo, kiun Gaja aŭdis falanta en lian 
trankvilan dormon; akvo subenfluanta malsovaĝe kaj poste 
disvastiĝanta, nerezisteble disvastiĝanta ĉirkaŭ la tutan 
domon je malhela senborda lageto. Gi gargaris sub la muroj 
kaj leviĝis lante sed konstante. "Mi dronos! — li pensis. — Ĝi 
trovos enirvojon, kaj poste mi dronos". Al li sentiĝis, ke li 
kuŝas en mola ŝlima marĉo, kaj saltleviĝe li metis piedon sur 
angulon de malvarma malmola pavimero. Tiam li memoris, 
kie li troviĝas, kaj rekuŝiĝis. Li ŝajne aŭdis aŭ memoris aŭdi: 
"Nenio pasas pordon aŭ fenestron krom lunlumo kaj 
stellumo kaj la vento de I' montetopintoj". Spireto da dolĉa 
aero movis la kurtenon. Li profunde enspiris kaj 
reendormiĝis. 

Laŭ sia memoro, Sam tradormis la nokton profunde 
kontenta, se ŝtipoj estas kontentaj. 

Ili vekiĝis, ĉiuj kvar samtempe, en la matena lumo. Tom 
ĉirkaŭmoviĝis en la ĉambro fajfante kiel sturno. Kiam li 
aŭdis, ke ili ekmovas sin, li kunfrapis la manojn, kaj kriis: 

— Hej! Venu gaja dol! dero-dol! Bravuloj miaj! — Li transtiris 
la kurtenojn flavajn, kaj la hobitoj konstatis, ke tiuj estis 
kovrintaj la fenestrojn, ambaŭfine de la ĉambro, unu 
frontanta orienten kaj la alia okcidenten. 



Ili saltleviĝis refreŝigite. Frodo kuris ĝis la orienta fenestro 
kaj trovis, ke li rigardas en legomĝardenon grizan pro roso. Li 
duonatendis vidi herbgrundon apud la muroj, herbgrundon 
tute makulitan de hufspuroj. Fakte lian vidkampon ekranis 
alta vico de fazeolujoj sur stangoj; super ili kaj malproksime 
baŭmis antaŭ la sunleviĝo la griza montosupro. Estis mateno 
pala: oriente, malantaŭ longaj nuboj similaj al strioj de 
malpurigita lano rande ruĝmakulitaj, kuŝis glimantaj 
flavprofundaĵoj. La ĉielo anoncis pluvon venontan; sed la 
lumo rapide larĝiĝis, kaj la ruĝaj floroj sur la fazeolujoj 
komencis ardi antaŭ la malsekaj verdaj folioj. 

Grinĉjo trarigardis la okcidentan fenestron, suben en lageton 
de nebulo. La Arbaro estis kaŝita sub nebulego. Tio similis 
rigardi de supre al dekliva nubtegmento. Vidiĝis faldaĵo aŭ 
kavo, kie la nebulo dissplitiĝis je multaj plumaroj kaj 
ŝaŭmejoj; nome, la valo de Videvindlo. La rivereto fluis 
maldekstre kaj malaperis en la blankajn ombrojn. Proksime 
estis florĝardeno kaj tondita dornbarilo arĝentretita, kaj 
poste griza razita razeno pala pro roseroj. Neniu saliko estis 
videbla. 

— Bonan matenon, amikoj gajaj! — kriisTom, larĝe 
malfermante la orientan fenestron. Enfluis malvarmeta aero; 
ĝi havis odoron pluvecan. — Suno ne multe montros sian 
vizaĝon hodiaŭ, al mi ŝajnas. Mi vaste promenadis, saltante 
sur la montetosuproj, depost la komenciĝo de I' griza aŭroro, 
nazante venton kaj veteron, kun malseka herbo subpiede, 
malseka ĉielo supre. Mi vekis Orberon per subfenestra 
kantado, sed nenio vekas hobitojn frumatene. Dum la nokto 
etuloj vekiĝas en la mallumo, kaj dormas post alveno de la 
lumo! Ring a ding diljo! Jam vekiĝu, amikoj gajaj! Forgesu 
bruojn de I' nokto! Ring a ding diljo del, bravuloj! Se vi 
venos baldaŭ vi trovos sur la tablo matenmanĝon. Se vi 
venos malfrue vi ricevos herbon kaj pluvakvon! 



Sendiskute — kvankam la minaco de Tom ne ŝajnis tre 
serioza — la hobitoj venis baldaŭ, kaj forlasis la tablon 
malfrue, kaj nur kiam ĝi ekaspektis iom senŝarĝa. Ĉeestis 
nek Tom nek Orbero. Tom aŭdiĝis ie en la domo, klakbruante 
en la kuirejo, kaj supren-suben laŭ la ŝtuparo, kaj kantante 
ie-tie ekstere. La ĉambro frontis okcidenten trans la 
nebuletozan valon, kaj la fenestro estis malfermita. Akvo 
gutis suben de la pajla tegmentorando supre. Antaŭ ol ili 
frumanĝis, la nuboj jam kuniĝis je seninterrompa ĉielkovrilo, 
kaj rekta griza pluvo mole kaj konstante faladis. Malantaŭ 
ĝia profunda kurteno la Arbaro estis komplete vualita. 

Dum ili trarigardis la fenestron, venis desupre, milde kvazaŭ 
ĝi defluis el la ĉielo laŭ la pluvo, la klara voĉo de Orbero 
kantanta super iliaj kapoj. Malmultajn vortojn ili kaptis, sed 
ŝajnis al ili klare, ke tiu kanto estas pluvkanto, dolĉa kiel 
pluvetoj sursekajn montetojn, kiu rakontas historion pri 
rivero ekde la fonto en la montaro ĝis la Maro en la suba 
malproksimo. La hobitoj aŭskultis ĝojplene, kaj Frodofeliĉis 
en la koro, kaj benis la afablan veteron, ĉarĝi malhelpis ilian 
foriron. Penso pri la foriro pezis sur lin ekde la vekiĝa 
momento, sed li jam supozis, ke ili nenien plu iros dum tiu 
tago. 

La supra vento ekkonstantis de Okcidento, kaj pli profundaj 
kaj pli malsekaj nuboj alruliĝis porverŝi sian pluvoŝarĝon 
sur la nudajn vertojn de la Montetoj. Nenio videblis ĉirkaŭ la 
domo krom falanta akvo. Frodo staris apud la malfermita 
pordo kaj vidis la blankan kalkecan padon iĝi laktorivereto 
kaj foriri bobelante suben en la valon. Venis Tom Bombadiljo 
trote ĉirkaŭ la domanĝulon, flirtigante siajn brakojn kvazaŭ 
li forpuŝus la pluvon — kaj efektive kiam li transsaltis la 
sojlon li ŝajnis tute seka, krom la botoj. Tiujn li demetis kaj 
lokigis en la kamenangulo. Poste li sidiĝis sur la plej granda 
seĝo kaj vokis, ke la hobitoj kuniĝu ĉirkaŭ li. 



— Hodiaŭ estas la lavtago de Orbero, — li diris, — kaj ŝia 
aŭtuna dompurigado. Tro malseke por la hobitaro — ili 
ripozu dum tio eblas! Jen taŭga tago por longaj historioj, por 
demandoj kaj respondoj, doTom komencos la paroladon. 

Li poste rakontis al ili multajn mirindajn historiojn, jen duone 
kvazaŭ li parolus al si mem, jen subite rigardante ilin per la 
helbluaj okuloj sub la profundaj brovoj. Ofte lia voĉo iĝis 
kantanta, kaj li forlasis la seĝon kaj ĉirkaŭdancadis. Li 
rakontis pri abeloj kaj floroj, la moroj de arboj, kaj la strangaj 
kreaĵoj en la Arbaro, pri misaj aferoj kaj bonaj aferoj, aĵoj 
amikecaj kaj aĵoj neamikecaj, kruelaĵoj kaj bonkoraĵoj, kaj 
sekretoj kaŝitaj sub rubusoj. 

Aŭskultante, ili komencis kompreni la vivojn de la Arbaro, 
krom si mem, efektive senti sin fremduloj tie, kie ĉio alia 
sentis sin hejme. Enkaj el-iranta senĉese lian paroladon estis 
Maljunulo Saliko, kaj Frodo eksciis jam sufiĉe por lin 
kontentigi, ja pli ol sufiĉe, ĉar tiu konaro ne estis komforta. 

La vortoj deTom nudigis la korojn de arboj kaj iliajn pensojn, 
kiuj estis ofte malhelaj kaj strangaj, kaj plenigitaj de malamo 
al tio, kio iras libere sur la tero, maĉante, mordante, 
rompante, hakante, bruligante: detruantoj kaj uzurpantoj. 

Ne senkaŭze ĝi nomiĝis la Malnova Arbaro, ĉar ĝi efektive 
estis antikva postvivanto de vastaj forgesitaj arbaroj; kaj en 
ĝi daŭre vivadis, oldiĝante ne pli rapide ol la montetoj, la 
patroj de la patroj de arboj, memorante epokojn, kiam ili 
estis regantoj. La sennombraj jaroj plenigis ilin je fiero, 
enradika saĝo kaj malico. Sed neniu el ili pli timindis ol la 
Granda Saliko: ĝia koro estis putra, sed ĝia forto estis verda, 
kaj ĝi estis ruza, kaj mastris ventojn, kaj ĝiaj kanto kaj 
pensado trakuris la arbarojn ambaŭflanke de I' rivero. Gia 
griza soifa spirito suĉis potencon el la tero kaj disvastiĝis 
kvazaŭ fajnaj radikfadenoj en la tero, kaj nevideblaj branĉet- 
fingroj en la aero, ĝis sub sia regado ĝi havis preskaŭ ĉiujn 
arbojn de I' Arbaro ekde la Heĝo ĝis la Montetoj. 



Subite la parolado de Tom forlasis la arbarojn kaj iris saltante 
supren laŭ la juna rivereto, trans bobelantajn akvofalojn, 
trans ŝtonetojn kaj trivitajn rokojn, kaj inter floretojn en 
densa herbaro kaj malsekaj fendetoj, vagante finfine sur la 
Montetosuprojn. Ili aŭdis pri la Grandaj Dolmenoj, kaj la 
verdaj tumuloj, kaj la ŝtonringoj sur la montetoj kaj en 
kavaĵetoj inter la montetoj. Ŝafoj beadis grege. Leviĝis 
verdaj muroj kaj blankaj muroj. Sur la altaĵoj troviĝis 
fortikaĵoj. Reĝoj de reĝlandetoj interbatalis, kaj la juna suno 
brilis fajrece sur la ruĝa metalo de iliaj novaj kaj avidaj 
glavoj. Okazis venkoj kaj malvenkoj; falis turoj, bruligitaj 
estis fortikaĵoj, kaj flamoj leviĝis en la ĉielon. Oro estis 
amasigita sur la mortbrankardojn de reĝoj kaj reĝinoj, kaj 
teramasoj kovris ilin, kaj la ŝtonaj pordoj estis fermitaj, kaj la 
herbo surkreskis ĉion. Ŝafoj dum kelka tempo denove 
vagadis mordante la herbon, sed baldaŭ la montetoj estis 
ree malplenaj. Ombroj eliĝis el malproksimaj lokoj malhelaj, 
kaj la ostoj estis movitaj en la teramasetoj. Dolmenuloj 
promenis en la kavaĵoj laŭ tintado de ringoj sur malvarmaj 
fingroj kaj oraj ĉenoj pro la vento. Ŝtonaj ringoj rikanis el la 
tero, kvazaŭ rompitaj dentoj, en la lunlumo. 

La hobitoj tremegis. Eĉ en la Provinco estis aŭdita onidiro pri 
la dolmenuloj de la Dolmenejoj trans la Arbaro. Sed tio ne 
estis rakonto, kiun la hobitoj ŝatis aŭskulti, eĉ apud komforta 
kameno malproksime. Tiuj kvar jam subite rememoris tion, 
kion la ĝojo en tiu ĉi domo forpelis el iliaj mensoj: la domo 
de Tom Bombadiljo kaŭris sub la ŝultro mem de tiuj timataj 
montetoj. Ili perdis la fadenon de lia rakonto kaj moviĝetis 
maltrankvile, flanken rigardante unu al alia. 

Kiam ili denove rimarkis liajn vortojn, ili konstatis, ke li jam 
forvagis en strangajn regionojn preter ilia memoro kaj preter 
ilia maldorma pensado, en epokon, kiam la mondo estis pli 
vasta, kaj la maroj fluis rekte al la okcidenta bordo; kaj plu 
malantaŭen irisTom kantante en antikvan stellumon, kiam 



nur la prapatroj de la elfoj estis maldormaj. Poste li subite 
silentis, kaj ili vidis, ke lia kapo kliniĝis kvazaŭ li ekdormus. 
La hobitoj daŭre sidis antaŭ li, sorĉite; kaj ŝajnis kvazaŭ, pro 
la sorĉo en liaj vortoj, la vento forirus, kaj la nuboj sekiĝus, 
kaj la tago estis forigita, kaj mallumo venis de oriento kaj 
okcidento, kaj la tutan ĉielon plenigis lumo de blankaj steloj. 

Ĉu pasis la mateno kaj la vespero de unu tago aŭ de multaj 
tagoj Frodo ne povis scii. Li sentis nek malsaton nek laciĝon, 
nur pleniĝon je miro. La steloj trabrilis la fenestron, kaj ŝajnis 
ĉirkaŭi la silento de la ĉielo. Li ekparolis finfine pro sia miro 
kaj subita timo pro tiu silento: 

— Kiu vi estas, Mastro? — li demandis. 

— Ha, kio? — dirisTom, rektiĝante, kaj liaj okuloj ekbriletis 
en la malhelo. — Ĉu vi ankoraŭ ne scias mian nomon? Jen la 
sola respondo. Diru al mi, kiu estas vi, sola, vi mern kaj 
sennoma? Sed vi estas juna kaj mi maljunas. La plej 
maljuna, jen kia mi estas. Atentu miajn vortojn, amikoj: Tom 
estis ĉi tie antaŭ la rivero kaj la arboj; Tom memoras la 
unuan pluveron kaj la unuan glanon. Li faris padojn antaŭ la 
granduloj, kaj vidis la alvenon de la malgranduloj. Li estis ĉi 
tie antaŭ la reĝoj kaj la tomboj kaj la dolmenuloj. Kiam la 
elfoj foriris okcidenten, Tom jam estis ĉi tie, antaŭ ol la 
riveroj estis kurbigitaj. Li konis la mallumon sub la steloj 
kiam tio estis netimiga — antaŭ ol venis de la Ekstero la 
Malluma Mastro. 

Ombro ŝajnis preterpasi la fenestrojn, kaj la hobitoj 
ekrigardis haste tra la vitroj. Kiam ili denove sin alturnis, 
Orbero staris ĉe la pordo malantaŭe, kadrita per lumo. Ŝi 
tenis kandelon, ŝirmante ties flamon kontraŭ la trablovo per 
sia mano, kaj la lumo trafluis ĝin, kiel sunlumo tra blanka 
konko. 



— Ĉesis pluvi, — ŝi diris, — kaj novaj akvoj fluas suben, sub 
la steloj. Nun ni ridu kaj ĝoju! 

— Kaj ni havu manĝaĵon kaj trinkaĵon! — kriisTom. — Longaj 
rakontoj estas soifigaj. Kaj longa aŭskultado estas tasko 
malsatiga, matenon, tagmezon, kaj vesperon! — Tion dirinte 
li salte elseĝiĝis, kaj saltinte prenis kandelon desur la 
kamenbreto kaj fajrigis ĝin per la flamo tenata de Orbero; 
poste li ĉirkaŭdancis la tablon. Subite li hopis tra la pordo 
kaj malaperis. 

Rapide li revenis, portante grandan ŝarĝitan pleton. Poste 
Tom kaj Orbero surtabligis ĉion, kaj la hobitoj sidis duone 
mirante kaj duone ridante: tiel bela estis la gracio de Orbero 
kaj tiel gaja kaj stranga la saltado de Tom. Tamen iel ili ŝajnis 
plekti unuopan dancon, neniu malhelpante la alian, en kaj el 
la ĉambro, kaj ĉirkaŭ la tablon, kaj rapidege manĝaĵoj, vazoj 
kaj lumoj estis ordigitaj. Sur la tablo flamis kandeloj, blankaj 
kaj flavaj. Tom riverencis al siaj gastoj. 

— Vespermanĝo estas preta, — diris Orbero; kaj nun la 
hobitoj vidis, ke ŝi estas vestita tute per arĝento kun blanka 
zono, kaj ŝiaj ŝuoj similis fiŝskvamaron. Sed Tom estis tute, 
en pura bluo, bluo kiel de pluvlavitaj miozotoj, kaj li portis 
verdajn ŝtrumpojn. 

Tiu ĉi vespermanĝo estis eĉ pli bona ol la antaŭa. La hobitoj 
sorĉite de la vortoj de Tom eble maltrafis unu manĝon aŭ 
multajn, sed kiam la manĝaĵoj estis antaŭ ili, jam ŝajnis 
minimume semajno depost la lasta manĝo. Ili ne kantis nek 
multe parolis dum kelka tempo, kaj zorge atentis sian 
taskon. Sed post kelka tempo iliaj koroj kaj animoj denove 
leviĝis, kaj iliaj voĉoj sonoris gaje kaj ride. 


Post la manĝo, Orbero kantis por ili multajn kantojn, kantojn, 
kiuj komenciĝis gaje sur la montetoj kaj subenfalis softe en 



silenton, kaj dum la silentoj ili mense vidis lagetojn kaj 
akvojn pli larĝajn ol ili antaŭe konis, kaj enrigardante ilin ili 
vidis la ĉielon sube kaj la stelojn kiel juveloj en la 
profundaĵoj. Poste ŝi denove deziris al ĉiu el ili bonan nokton 
kaj lasis ilin apud la kameno. Sed Tom jam ŝajnis plene 
maldorma kaj multe pridemandis ilin. 

Aperis, ke li jam sciis multon pri ili kaj iliaj familioj, kaj fakte 
sciis multon pri la tuta historio kaj okazaĵoj de la Provinco 
ekde tagoj apenaŭ memorataj inter la hobitoj mem. Tio ne 
plu surprizis ilin; sed li tute ne kaŝis, ke li ŝuldas sian 
lastatempan informiĝon grandparte al terkulturisto Larvo, 
kiun li ŝajne taksis persono pli grava ol ili antaŭsupozis. 

— Troviĝas tero sub liaj maljunaj piedoj, kaj argilo sur liaj 
fingroj, saĝo en liaj ostoj, kaj ambaŭ liaj okuloj estas 
malfermitaj, — diris Tom. Estis klare ankaŭ, ke Tom havis 
kontaktojn kun la elfoj, kaj ŝajnis, ke iel lin atingis sciigo de 
Gildoro pri la forfuĝo de Frodo. 

Efektive, tiom sciis Tom, kaj tiel ruza estis lia demandado, ke 
Frodo trovis sin rakontanta al li pli multon pri Bilbo kaj liaj 
propraj timoj kaj esperoj, ol li pli frue rakontis eĉ al Gandalfo. 
Tom pendoligis sian kapon, kaj en liaj okuloj aperis ekbrileto, 
kiam li aŭdis pri la Rajdantoj. 

— Montru al mi la valoran Ringon! — li diris subite meze de 
la rakonto: kaj Frodo, je propra ekmiro, eltiris la ĉenon el sia 
poŝo, kaj malliginte la Ringon tuj transdonis ĝin al Tom. 

Ĝi ŝajnis pligrandiĝi dum ĝi kuŝis momente sur lia granda 
brunhaŭta manplato. Tiam subite li almetis ĝin al sia okulo 
kaj ridis. Dum sekundo vidiĝis al la hobitoj, tiel komike kiel 
timige, lia helblua okulo glimanta tra cirklo da oro. Poste Tom 
metis la Ringon sur la finon de sia etfingro kaj etendis ĝin al 
la kandellumo. Momente la hobitoj rimarkis nenion strangan 



pri tio. Poste ili spirspasmis. Vidiĝis neniu signo, ke Tom 
malaperos! 

Tom denove ridis, kaj li ĵetis la Ringon en la aeron — kaj ĝi 
malaperis en ekbrilo. Frodo elpuŝis krion — kaj Tom klinis sin 
antaŭen kaj ridetante redonis ĝin al li. 

Frodo rigardis ĝin de proksime, kaj iom suspekteme (kiel iu, 
kiu pruntedonis juveleton al ĵonglisto). Gi estis la sama 
Ringo, aspektis same kaj pezis same: ĉar tiu Ringo ĉiam 
ŝajnis al Frodo iom strange tropeza sur la mano. Sed io 
devigis lin certiĝi. Li eble iom indigniĝis, ke Tom traktis tiel 
facilanime tion, kion eĉ Gandalfo supozis tiel danĝere grava. 
Li atendis eblecon, kiam la parolado rekomenciĝis, kaj Tom 
rakontis absurdan historion pri meloj kaj ties strangaj moroj 

— tiam li surglitigis la Ringon. 

Gaja sin turnis al li por diri ion, surpriziĝis kaj haltigis 
ekkrion. Frodo estis ĝojigita (certagrade): ĝi vere estis lia 
propra Ringo, ĉarGaja rigardis nekredeme al lia seĝo, kaj 
evidente ne povis vidi lin. Li stariĝis kaj kviete forŝteliĝis de 
la kameno al la dompordo. 

— Ej-la! — kriis Tom, ekrigardante al li kun tre vidkapabla 
esprimo en siaj brilaj okuloj. — Hej! Venu, Frodo, vi! Kien vi 
foriras? Maljuna Tom Bombadiljo ankoraŭ ne tiom blindas. 
Formetu vian oran ringon! Via mano pli belas sen ĝi. 

Revenu! Lasu vian ludon kaj sidiĝu apud min! Ni devas 
paroli ankoraŭ iom, kaj pensi pri la mateno. Tom devas 
instrui al vi la ĝustan vojon, kaj malhelpi erarvagon de viaj 
piedoj. 

Frodo ridis, klopodante senti kontentiĝon, kaj formetinte la 
Ringon li venis kaj residiĝis. Tom nun diris al ili, ke laŭ lia 
opinio la suno brilos morgaŭ, kaj ĝi estos feliĉa mateno, kaj 
ekiro estos esperiga. Sed estos bone, ke ili ekiru frue, ĉar la 



vetero en tiu regiono estis afero, pri kiu eĉ Tom ne povis esti 
certa longtempe, kaj ĝi foje ŝanĝiĝas pli rapide ol li kapablis 
ŝanĝi sian jakon. 

— Mi estas nenia vetermajstro, — li diris, — samkiel ĉio, kio 
iras dupiede. 

Laŭ lia konsilo ili decidis celi preskaŭ rekte norden de lia 
domo, preter la okcidenta kaj malsupera deklivo de la 
Montetaro: laŭ tiu vojo ili povis esperi, ke ili trafos la 
Orientan Vojon per unutaga irado, kaj evitos la Dolmenojn. Li 
diris, ke ili ne timu — sed okupiĝu nur pri propraj aferoj. 

— Iru nur laŭ la verda herbo. Ne rilatu kun malnovaj ŝtonoj, 
malvarmaj dolmenuloj, kaj ne gvatu en iliajn domojn, krom 
se vi estas personoj kun koroj neniam hezitemaj! 

Pli ol unufoje li diris tion, kaj konsilis, ke ili preterpasu 
dolmenojn laŭ la okcidenta flanko, se hazarde ili vage 
proksimiĝus al unu tia. Poste li instruis al ili rimaĵon 
kantotan se ili malbonŝance trafus en danĝeron aŭ 
malfacilaĵon dum la venonta tago: 

Ho! Torn Bombadil', Tom Bombadiljo! 

Je akvo, arb', monteto, kariko kaj saliko, 
je fajro, sun' kaj hmo, aŭdu! ni admonas! 

Venu, Tom Bombadiljo, ĉar ni vin bezonas! 

Kiam ili kunkantis tion laŭ lia ekzemplo, li frapetis ĉiun ŝultre 
kun rido kaj preninte kandelojn rekondukis ilin al ilia 
dormoĉambro. 



8 


Nebulo sur la Dolmenejo 

Tiunokte ili aŭdis neniujn sonojn. Sed sonĝe aŭ malsonĝe 

— li ne povis distingi — Frodo aŭdis dolĉan kantadon, kiu 
trakuris lian menson: kanton, kiu ŝajnis veni kiel pala lumo 
malantaŭ griza pluvkurteno, kaj plifortiĝante vitrigi kaj 
arĝentigi la vualon, ĝis fine ĝi forruliĝis, kaj dista verda 
tereno malfermiĝis antaŭ li sub rapida sunleviĝo. 

La vidaĵo fandiĝis al vekiĝo; kaj Tom jam fajfis kiel arbopleno 
da birdoj; kaj la suno jam avancis laŭ la dekliva 
montetoflanko kaj tra la malfermita fenestro. Ekstere ĉio 
estis verda kaj pale ora. 

Post matenmanĝo, kiun denove ili manĝis solaj, ili pretiĝis 
por adiaŭi, preskaŭ tiel pezkoraj kiel eblis en tia mateno: 
malvarmeta, hela, kaj pura sub lavita aŭtuna ĉielo el 
maldensa bluo. La aero alvenisfreŝe el la nord-okcidento. 

Iliaj kvietaj poneoj estis preskaŭ ludemaj, snufante kaj 
sentrankvile moviĝante. Tom elvenis el la domo, flirtigis sian 
ĉapelon kaj dancis ĉe la sojlo, instrukciante, ke la hobitoj 
surseliĝu, ekiru kaj vojaĝu pertaŭga rapideco. 

Ili forrajdis laŭ vojeto, kiu serpentumis for de la doma 
malantaŭo, kaj iris deklive supren al la norda finaĵo de la 
montetoverto, per kiu ĝi estis ŝirmata. Ili ĵus elseliĝis por 
konduki siajn poneojn supren laŭ la lasta apika deklivo, kiam 
subite Frodo haltis. 

— Orbero! — li kriis. — Mia bela damo, tute vestita per 
arĝenta verdo! Ni eĉ ne adiaŭis ŝin, nek vidis ŝin depost la 
vespero! — Li estis tiel malĝojigita, ke li retroturniĝis; sed 
tiumomente ondiĝetis suben al ili klara alvoko. Tie sur la 
montetoverto ŝi staris gestante al ili: ŝiaj haroj disbloviĝis 



malstrikte, kaj trafite de la sunlumo ili ekbrilis kaj glimetis, 
Lumo simila al akvoglimo sur roskovrita herbo elflagris el 
sub ŝiaj piedoj dum ŝi dancis. 

Ili rapidis supren laŭ la lasta deklivo, kaj ekstaris antaŭ ŝi 
senspire. Ili riverencis, sed per gesto de la brako ŝi proponis, 
ke ili rigardu ĉirkaŭen; kaj ili rigardis desur la verto al la 
vastaĵoj sub la mateno. Ĉio nun estis tiel klara kaj 
distvidebla, kiel ĝi estis vualita kaj nebuleta kiam ili staris 
sur la monteto en la Arbaro, kiu nun vidiĝis leviĝanta pala 
kaj verda el la malhelaj arboj okcidente. Tiudirekte la tereno 
leviĝis laŭ arbokovritaj firstoj, verdaj, flavaj, rufaj sub la 
suno, post kiu kuŝis kaŝite la valo de Brandovino. Sube, 
trans la linio de Videvindlo, vidiĝis malproksima ekbrilo 
simila al pala vitro, kie la rivero Brandovino kurbegiĝis sur la 
ebenaĵo kaj forfluadis ekster la scion de la hobitoj. Norde 
post la malmultiĝantaj montetoj la tereno foretendiĝis laŭ 
ebenejoj kaj ŝveliĝoj grizaj, verdaj kaj pale terkoloraj, ĝis ĝi 
forfadis al senkontura kaj ombreca malproksimo. Oriente 
leviĝis la tumuloj, firsto post firsto en la matenon, kaj 
malaperis el la vido al konjektejo: tio estis ne pli ol 
konjektaĵo de bluo kaj distega blanka ekglimo miksiĝantaj 
kun la orlo de la ĉielo, sed ĝi alparolis ilin, el memoroj kaj 
malnovaj rakontoj, pri la altaj kaj malproksimaj montoj. 

Ili profunde enspiris la aeron, kaj sentis, ke salteto kaj pluraj 
bravaj paŝoj alportus ilin kien ajn ili dezirus. Ŝajnis 
malkuraĝe, flankeniri trotete laŭ la taŭzitaj randoj de la 
montetaro direkte al la Vojo, kiam ili devus salti, viglaj kiel 
Tom, laŭ ŝtonoj de la montetoj rekte al la Montegaro. 

Orbero alparolis ilin kaj revokis iliajn okulojn kaj pensojn. 

— Rapidu jam, bonaj gastoj! Kaj obstinu laŭ via celo! Norden 
kun la vento maldekstre kaj benon al viaj paŝoj! Rapidu dum 



la Suno brilas! — Kaj al Frodo ŝi diris: — Adiaŭ, elf-amiko, tio 
estis gaja renkontiĝo! 

Sed por respondi Frodo trovis neniujn vortojn. Li profunde 
riverencis, sidiĝis sur sian poneon kaj sekvate de la amikoj 
trotetis malrapide suben laŭ la deklivo malantaŭ la monteto. 
La domo de Tom Bombadiljo, la valo, kaj la Arbaro ne plu 
vidiĝis. La aero plivarmiĝis inter la verdaj muroj de monteto 
kaj monteto, kaj la odoro de la herbotero leviĝis forta kaj 
dolĉa dum ili spiris. Returnante sin, kiam ili atingis la fundon 
de la verda kavaĵo, ili vidis Orberon, jam etan kaj sveltan kiel 
sunbanita floro kontraŭ la ĉielo: ŝi staris ankoraŭ rigardante 
ilin, kaj ŝiaj manoj estis etenditaj al ili. Dum ili rigardis ŝi 
elpuŝis klaran krion, kaj levante sian manon ŝi turniĝis kaj 
malaperis post la monteton. 

Ilia vojo serpentumis funde de valo, kaj ĉirkaŭ la verda piedo 
de apika monteto en alian pli profundan kaj pli larĝan valon, 
kaj poste trans la ŝultron de pliaj montetoj, kaj suben laŭ 
iliaj longaj membroj, kaj denove supren laŭ iliaj glataj 
flankoj, supren sur novajn vertojn kaj suben en novajn 
valojn. Troviĝis neniu arbo nek iu ajn videbla akvo: nur 
herbo kaj mallonga risorta gazonaĵo, silenta escepte de la 
fiustro de I' aero trans la randojn de la tereno kaj altaj 
solecaj krioj de strangaj birdoj. Dum ili vojaĝis la suno altiĝis 
kaj varmiĝis. Ĉiufoje kiam ili supreniris firston la venteto 
ŝajnis malfortiĝinta. Kiam ili ekvidis la terenon okcidente, la 
malproksima Arbaro ŝajnis fumi, kvazaŭ la falinta pluvo 
vaporiĝis denove supren el folioj kaj radikoj kaj ŝimo. Ombro 
jam ĉirkaŭkuŝis la randon de la videbleco, malhela nebuleto, 
super kiu la supra ĉielo similis bluan ĉapon, varman kaj 
pezan. 

Proksimume tagmeze ili alvenis monteton, kies supraĵo estis 
larĝa kaj plata, kiel malprofunda telero kun verda ondforma 
rando. En ĝi neniu aero moviĝis, kaj la ĉielo ŝajnis proksima 



al iliaj kapoj. Ili alrajdis kaj rigardis norden. Tiam iliaj koroj 
inspiriĝis, ĉar ŝajnis evidente, ke ili jam pli progresis, ol ili 
atendis. Vere la distancoj jam fariĝis malprecizaj kaj 
trompemaj, sed estis sendube, ke la montetaro komencas 
finiĝi. Longa valo kuŝis sube serpentumante norden, ĝis ĝi 
atingis trairejon interdu apikaj deklivoj. Poste, ŝajnis, ke ne 
plu estas montetoj. Rekte norde ili svage ekvidis longan 
malhelan strion. 

— Tio estas vico de arboj, — diris Gaja, — kaj tio nepre 
signas la Vojon. Laŭlonge de ĝi dum multaj mejloj oriente de 
la Ponto kreskas arboj. luj diras, ke ili estis plantitaj en la 
malnova tempo. 

— Bonege! — diris Frodo. — Se ni progresos tiel kontentige 
posttagmeze, kiel ni sukcesis ĉi-matene, ni forlasos la 
Montetaron antaŭ ol la Suno subiĝos, kaj trotetos antaŭen 
serĉante kampadejon. 

Sed parolante li jam ekrigardis orienten, kaj li vidis, ke 
tiuflanke la montoj estas pli altaj kaj subenrigardas al ili; kaj 
ĉiujn tiujn montojn kronis verdaj ondaĵoj, kaj sur kelkaj estis 
starantaj ŝtonoj, kiuj direktiĝis supren kvazaŭ akrangulaj 
dentoj el verda dentkarno. 

Tiu vidaĵo estis ial maltrankviliga; do ili sin turnis de ĝi kaj 
descendis en la kavan cirklon. Meze de ĝi staris unuopa 
ŝtono, alta sub la suno supre, kaj tiuhore tute senombra. Gi 
estis senforma kaj tamen signifoplena: kiel vojmontrilo, aŭ 
gardanta fingro, aŭ prefere averto. Sed ili jam estis malsataj, 
kaj la suno ankoraŭ ĉe la sentima zenito; do ili apogis siajn 
dorsojn al la orienta flanko de la ŝtono. Gi estis malvarmeta, 
kvazaŭ la suno ne kapablis varmigi ĝin; sed tiutempe tio 
ŝajnis agrabla. Tie ili manĝis kaj trinkis, kaj tiel bone regalis 
sin sub la plena ĉielo, kiel oni povis deziri; ĉar la nutraĵoj 
devenis de “sube sub-Montete”. Tom provizis pli ol sufiĉe por 



la taga komforto. Iliaj poneoj malŝarĝitaj vagadis sur la 
herbo. 


Rajdado trans la montetojn, satiga manĝado, la varma suno 
kaj la gazonodoro, iom tro longa kuŝado, kruretendado kaj 
ĉielrigardado trans la nazoj: ĉio ĉi, eble, sufiĉas por klarigi 
tion, kio okazis. Kiel ajn: ili vekiĝis subite kaj malkomforte el 
dormo, kiun ili neniam intencis. La staranta ŝtono estis 
malvarma, kaj etendis longan palan ombron orienten super 
ili. La suno, pale kaj akvece flava, trabrilis nebuleton ĝuste 
super la okcidenta rando de la kavaĵo, en kiu ili kuŝis; norde, 
sude kaj oriente, post la muro, nebulo estis densa, malvarma 
kaj blanka. La aero estis silenta, peza kaj frosta. Iliaj poneoj 
staris kunpuŝiĝinte kun la kapoj klinitaj. 

La hobitoj saltstariĝis timigite kaj alkuris la okcidentan 
randon. Ili trovis sin sur insulo en la nebulo. Guste dum ili 
rigardis konsternite al la sinkanta suno, tiu dronis antaŭ iliaj 
okuloj en maro blanka, kaj malvarma griza ombro aperis 
malantaŭ ili oriente. La nebulo alruliĝis ĝis la muroj kaj 
baŭmis super ilin, kaj suprenirante ĝi kurbiĝis super iliaj 
kapoj kaj tegmentiĝis: ili estis enfermitaj en halo de nebulo, 
kies centra pilastro estis la staranta ŝtono. 

Ili sentiĝis kvazaŭ kaptilo fermiĝas ĉirkaŭ ili; sed ili ne tute 
perdis kuraĝon. Ili ankoraŭ memoris la esperigan vidaĵon pri 
la linio de la Vojo antaŭe, kaj ili ankoraŭ sciis, en kiu direkto 
ĝi troviĝis. Ĉiuokaze, ili jam tiel malamis tiun kavan lokon 
ĉirkaŭ la ŝtono, ke neniu penso pri restado tie estis en iliaj 
mensoj. Ili enpakis ĉion tiel rapide, kiel funkciis iliaj 
frostigitaj fingroj. 

Baldaŭ ili kondukis siajn poneojn spalire trans la randon kaj 
suben laŭ la norda deklivo de la monteto, malsupren en la 
nebulomaron. Dum ili descendis, la nebulo iĝis pli malvarma 
kaj pli malseketa, kaj iliaj haroj pendis malkrispaj kaj 



gutantaj sur la fruntoj. Kiam ili alvenis la fundon, estis tiel 
malvarme, ke ili haltis kaj elprenis kapuĉojn kaj mantelojn, 
kiuj baldaŭ kovriĝis de grizaj roseroj. Poste surseliĝinte, ili 
malrapide pluiris denove, palpante la vojon laŭ altiĝoj kaj 
malaltiĝoj de la tero. Ili direktis sin, laŭ sia plej bona 
konjekto, al la pordsimila trairejo ĉe la plej norda fino de la 
longa valo, kiun ili vidis matene. Kiam ili trairus tiun breĉon, 
necesus nur daŭrigi laŭ proksimume rekta linio, kaj ili nepre 
trafus finfine la Vojon. Iliaj pensoj ne preteriris tion, escepte 
de svaga espero, ke eble ie aliflanke de I' Montetaro ne plu 
estos nebulo. 

La progreso estis tre malrapida. Por malhelpi disiĝon kaj 
disvagon diversdirekten ili iris spalire, kun Frodo antaŭe. 
Post li iris Sam, poste Grinĉjo, kaj fine Gaja. La valo ŝajnis 
etendiĝi senfine. Subite Frodo vidis esperigan signon. Je 
ambaŭ flankoj antaŭe komencis baŭmi tra la malhelo iu 
mallumaĵo; kaj li konjektis, ke ili finfine proksimiĝas al la 
monteta breĉo, la norda pordo de la Dolmenejo. Se ili tion 
preterpasus, ili estus liberaj. 

— Antaŭen! Sekvu min! — li revokis trans la ŝultron, kaj li 
rapidis antaŭen. Sed lia espero baldaŭ transformiĝis al 
konfuziĝo kaj ektimo. La mallumaĵoj pli densiĝis, sed ili 
ŝrumpis; kaj subite li vidis, baŭmantaj antaŭ li kaj 
kliniĝantaj unu al alia kvazaŭ pilastroj de sensupraĵa pordo, 
du grandegajn starantajn ŝtonojn. Li ne memoris ekvidi 
signon de tiuj en la valo, kiam li rigardis de la montverto 
matene. Li trapasis inter ili preskaŭ antaŭ ol li konsciis pri 
tio: kaj ĝuste tiam mallumo ŝajnis estiĝi ĉirkaŭ li. Lia poneo 
baŭmis kaj snufegis, kaj li defalis. Kiam li rigardis 
malantaŭen, li estis sola: la aliaj ne sekvis lin. 

— Sam! — li vokis. — Grinĉjo! Gaja! Venu! Kial vi ne tenas 
kontakton? 



Respondo ne venis. Timo ekkaptis lin, kaj li rekuris preter la 
ŝtonojn kriante maltrankvilege: 

— Sam! Sam! Gaja! Grinĉjo! — La poneo kuregis en la 
nebulon kaj malaperis. De malproksime, aŭ tiel ŝajnis, li 
supozis aŭdi krion: “Oj! Frodo! Oj!” Gi estis fora oriente, 
maldekstre dum li staris sub la ŝtonegoj kaj streĉe 
enrigardegis la malhelon. Li ekkuris direkte al la voko kaj 
trovis, ke li iras apike supren. 

Dum li baraktis antaŭen li denove vokis kaj daŭre vokadis pli 
kaj pli frenezece; sed dum kelka tempo li ne aŭdis 
respondon, kaj poste ĝi ŝajnis mallaŭta kaj malproksima 
antaŭ li kaj alta super li. “Frodo! Oj!” aŭdiĝis la maldensaj 
voĉoj el la nebulo; kaj poste krio, kiu sonis kiel "helpon, 
helpon!” ofte ripetiĝis, finiĝanta per lasta “helpon!”, kiu 
forfadiĝis al longa lamento subite ekĉesigita. Li stumblis 
antaŭen laŭeble rapide direkte al la krioj; sed lumo jam 
foriris, kaj kroĉiĝanta nokto fermiĝis ĉirkaŭ lin, tiel ke estis 
neeble certiĝi pri iu ajn direkto. Li ŝajnis la tutan tempon 
grimpadi ĉiam supren. 

Nur ŝanĝiĝo de la nivelo de I' tero sub liaj piedoj sciigis al li, 
ke li finfine atingis la supron de firsto aŭ monteto. Li estis 
lacega, ŝvitanta kaj tamen frostigita. Estis komplete 
mallume. 

— Kie vi estas? — li kriis despere. 

Mankis respondo. Li staris aŭskultante. Li subite konstatis, ke 
iĝas tre malvarme, kaj ke tie ĉi supre komencas blovi vento, 
vento glacia. 

Ŝanĝiĝo okazis de I' vetero. La nebulo jam preterfluis lin 
ĉifite-ŝirite. Lia spiro fumis, kaj la mallumo estis malpli 
proksima kaj malpli densa. Li rigardis supren kaj vidis 
surprizite, ke briletaj steloj aperis super la kapo inter la strioj 



de rapidantaj nubo kaj nebulo. Vento komencis sibli trans la 
herbon. 

Al li subite ŝajnis, ke li ekaŭdis sordinitan krion, kaj li ekiris 
tien, kaj ĝuste kiam li antaŭeniris, la nebulo estis volvita kaj 
flanken puŝita, kaj senvualiĝis la steloza ĉielo. Rigardo 
vidigis, ke nun li frontas suden kaj troviĝas sur ronda 
montetoverto, kiun li certe grimpis el la nordo. El oriento 
blovis la mordanta vento. Dekstre de li baŭmis antaŭ la 
okcidentaj steloj minaca nigra formaĵo. Staris tie tumulego. 

— Kie vi estas? — li kriis denove, tiel kolera kiel timanta. 

— Jen mi! — diris voĉo, profunda kaj malvarma, kiu ŝajnis 
veni el la tero. — Mi vin atendas! 

— Ne! — diris Frodo; sed li ne forkuris. Liaj genuoj kolapsis, 
kaj li falis al la tero. Okazis nenio, kaj neniu sono aŭdiĝis. 
Tremante li suprenrigardis, ĝustatempe porvidi altan 
malhelan figuron kiel ombron antaŭ la steloj. Gi kliniĝis 
super li. Ŝajnis al li, ke vidiĝas du okuloj, tre fridaj kvankam 
lumigitaj per pala lumo, kiu ŝajnis veni el iu foro. Poste teno 
pli forta kaj pli malvarma ol fero ekkaptis lin. Tiu glacieca 
tuŝo frostigis liajn ostojn, kaj li nenion plu memoris. 

Kiam li rekonsciiĝis, li momente nenion povis memori krom 
sento de teruriĝo. Poste li sciis subite, ke li estas 
enkarcerigita, senespere kaptita; li troviĝis sub dolmeno. 
Dolmenulo kaptis lin, kaj lin probable jam influis la teruraj 
sorĉaĵoj de 1' dolmenuloj, pri kiuj parolis flustrataj rakontoj. 
Li ne aŭdacis moviĝi, sed kuŝadis tiel, kiel li sin trovis: plata 
surdorse sur malvarma ŝtono kun la manoj sur la brusto. 

Tamen, kvankam lia timo estis tiel granda, ke ĝi ŝajnis parto 
de la mallumo mem, kiu ĉirkaŭis lin, li trovis, ke dum la 
kuŝado li pensas pri Bilbo Baginzo kaj ties rakontoj, dum ili 
trotetis kune laŭ la vojetoj de la Provinco kaj parolis pri 



vojaĝoj kaj aventuroj. En la koro de la plej grasa kaj plej 
timema hobito estas kaŝita (ofte profunde, estas vere) semo 
de kuraĝo, kiu atendas iun lastan kaj malesperigan 
danĝeron por kreski. Frodo estis nek tre grasa nek tre 
timema; efektive, kvankam tion li ne sciis, Bilbo (kaj 
Gandalfo) taksis lin la plej bona hobito en la Provinco. Al li 
ŝajnis, ke li alvenis la finon de sia aventuro, kaj finon 
teruran, sed tiu supozo hardis lin. Li rimarkis, ke li fortiĝas, 
kvazaŭ porfina salto; li ne plu sentis sin faldiĝema kiel 
sendefenda predo. 

Kuŝante tie, pensante kaj sin ordigante, li rimarkis, ke subite 
la mallumo lante foriĝas: kreskas ĉirkaŭ li pale verdeca 
lumo. Tiu unue ne montris al li, en kia loko li troviĝis, ĉar la 
lumo ŝajnis deveni de li mem kaj el la planko apude, kaj ĝi 
ankoraŭ ne atingis la tegmenton aŭ muron. Li turnis sin, kaj 
en la frida glimado li vidis kuŝantaj apud li Samon, Grinĉjon 
kaj Gajan. Ili kuŝis surdorse, kaj iliaj vizaĝoj aspektis 
mortece palaj; kaj ili estis blanke vestitaj. Ĉirkaŭ ili kuŝis 
multaj trezoroj, eble el oro, kvankam en tiu lumo ili aspektis 
malvarmaj kaj nebelaj. Sur iliaj kapoj estis cirklaĵoj, oraj 
ĉenoj ĉirkaŭis iliajn taliojn, kaj sur iliaj fingroj estis multaj 
ringoj. Glavoj kuŝis ĉe iliaj flankoj, kaj ŝildoj ĉe iliaj piedoj. 
Sed trans iliaj tri koloj kuŝis unuopa longa nuda glavo. 

Subite komenciĝis kanto: frida murmuro, leviĝanta kaj 
falanta. La voĉo ŝajnis tre malproksima kaj ekstreme morna, 
foje alta en la aero kaj maldensa, foje simila al mallaŭta 
ĝemo el la tero. El la senforma fluado de tristaj sed terurigaj 
sonoj, vortfadenoj de tempo al tempo formis sin: vortoj 
severaj, duraj, malvarmaj, senkoraj kaj melankoliaj. La nokto 
estis protestanta pri la mateno, de kiu ĝi estis senigita, kaj la 
frido malbenis la varmon, kiun ĝi soifis. Frodo estis 
ĝismedole frostigita. Post kelka tempo la kanto iĝis pli klara, 
kaj kun timego en la koro li konstatis, ke ĝi ŝanĝiĝis al ĉanto 
sorĉa: 



Fridu mano, kor' kaj osto, 
kaj fridu dormo sub ŝtonfosto: 
neniam plu vekiĝ' surŝtona lito, 
ĝis mortos Lun', Sun' estos estingito. 

En nigra vent' la steloj ĉesos brili, 
kaj daŭre plu sur oro kuŝos ili, 
ĝis manon levos Mastro de 1' mallumo 
super mortinta mar' kaj ter' sen humo. 

Li aŭdis malantaŭ la kapo sonon grincan kaj skrapan. 
Apogante sin per unu brako li rigardis, kaj nun vidis per la 
pala lumo, ke ili estas en speco de koridoro, kiu malantaŭ ili 
turniĝis ĉirkaŭ angulon. Laŭ tiu angulo palpadis longa brako, 
irante surfingre al Sam, kiu kuŝis plej proksime, kaj al la 
tenilo de 1' glavo, kiu kuŝis sur li. 

Komence Frodo sentis, ke li ŝtoniĝis pro la sorĉa kanto. Poste 
venis al li en la kapon frenezeca eskapebleco. Li scivolis, ĉu, 
se li surmetus la Ringon, la dolmenulo eble maltrafus lin, kaj 
li eble trovus ian elirvojon. Li imagis, ke li kuradas libere sur 
la herbo, funebrante Grinĉjon, kaj Samon, kaj Gajan, sed 
mern libera kaj vivanta. Eĉ Gandalfo konsentus, ke nenio 
alia estis farebla. 

Sed la kuraĝo, kiu estis vekita en li, estis jam tro forta; ne 
tiel facilanime li kapablus forlasi la amikojn. Li ŝanceliĝis, 
palpante en sia poŝo, kaj poste denove luktis en si; kaj dum 
li tion faris, la brako rampe proksimiĝis. Subite deeidiĝo 
fortiĝis en li, kaj li kaptis mallongan glavon, kiu kuŝis apude, 
kaj surgenuiĝe li klinis sin malalte super la korpoj de siaj 
kunuloj. Per la havebla forto li hakis la rampantan brakon 
proksime al la pojno, kaj la mano forfalis; sed sammomente 
la glavo dissplitiĝis ĝis la tenilo. Aŭdiĝis ŝriko kaj la lumo 
malaperis. En la mallumo aŭdiĝis bruo mordminaca. 



Frodo falis antaŭen sur Gajan, kaj la vizaĝo de Gaja sentiĝis 
malvarma. Tutsubite revenis en lian menson, el kiu ĝi 
malaperis kiam unue aperis la nebulo, memoro pri la domo 
sub la Monteto kaj pri la kanto de Tom. Li rememoris la 
rimaĵon, kiun Tom instruis al ili. Per malforta senespera voĉo 
li komencis: “Ho! Torn Bombadiljo!” kaj je tiu nomo lia voĉo 
ŝajnis fortiĝi: ĝi havis sonon plenan kaj viglan, kaj la 
malluma ĉambro reeĥis kvazaŭ pro tamburo kaj trumpeto: 

Ho! Tom Bombadir, Tom Bombadiljo! 

Je akvo, arb', monteto, kariko kaj saliko, 
je fajro, sun' kaj luno, aŭdu! ni admonas! 

Venu, Tom Bombadiljo, ĉar ni vin bezonas! 

Okazis subita profunda silentiĝo, en kiu Frodo povis aŭdi 
batadon de sia koro. Post longa malrapida momento li aŭdis 
klare, sed tre malproksime, kvazaŭ ĝi venus suben tra la tero 
kaj tra dikaj muroj, respondan voĉon, kiu kantis: 

Olda Bombadiljo gajhumoron havas; 
bluas lia jako, kaj la botoj flavas. 

Tom estas mastro, neniu lin insidas: 
pli fortas liaj kantoj, la piedoj pli rapidas. 

Aŭdiĝis laŭta murmurego, kvazaŭ pro ruliĝado kaj falado de 
ŝtonoj, kaj subite enfluis lumo, lumo reala, la ordinara 
taglumo. Malalta pordsimila aperturo vidiĝis en la 
ĉambrofino apud la piedoj de Frodo; kaj jen estis la kapo de 
Tom (ĉapelo, plumo kaj ĉio kuna) kadrita antaŭ la lumo de la 
suno ruĝe leviĝanta malantaŭ li. La lumo trafis la plankon, 
kaj la vizaĝojn de la tri hobitoj kuŝantaj apud Frodo. 

Ili ne ekmoviĝis, sed la malsaneca koloro jam forlasis ilin. Ili 
nun aspektis kvazaŭ nurtre profunde dormantaj. 

Tom kliniĝis, formetis la ĉapelon, kaj venis en la malhelan 
ĉambron, kantante: 



Iru, Oldulaĉo! En sunlumo malaperu! 

Ŝrumpu kiel nebuleto, kiel ventoj veu, 
al la ter' senfrukta preter la montaro! 

Neniam plu revenu! Lasu la dolmenon! 

Perdiĝu, forgesiĝu, malhela pli ol ombro, 
kie pord' fermitas ĝis la mond' rebonos. 

Je tiuj vortoj aŭdiĝis krio kaj parto de la interna fino de la 
ĉambro enfalis krakege. Sekvis longa tirata ŝriko, 
forfadiĝanta ĝis nekonebla foro; kaj post tio silento. 

— Venu, amiko Frodo! — diris Tom. — Ni eliru sur puran 
herbon! Vi devas helpi min elporti ilin. 

Kune ili elportis Gajan, Grinĉjon kaj Samon. Kiam Frodo 
lastfoje eliris la dolmenon, li rimarkis detranĉitan manon 
ankoraŭ skuiĝantan, kvazaŭ vundita araneo, en amaseto da 
falinta tero. Tom reeniris, kaj aŭdiĝis multe da pistado kaj 
stamfado. Kiam li elvenis, li portis sur la brakoj grandan 
amason da trezoro: objektoj oraj, arĝentaj, kupraj kaj 
bronzaj; multaj bidoj kaj ĉenoj kaj juvelitaj ornamaĵoj. Li 
surgrimpis la verdan dolmenon kaj kuŝigis ĉion supre sub la 
sunlumo. 

Tie li staris, kun la ĉapelo en la mano kaj vento tra la hararo, 
kaj rigardis suben al la tri hobitoj, kiuj estis kuŝigitaj 
surdorse je la okcidenta flanko de la tumulo. Levinte sian 
dekstran manon li diris per klara kaj ordona voĉo: 

Jam vekiĝu, ho bravuloj! Aŭdu mian vokon! 

Varmu kor' kaj membroj nun! Falisfrida ŝtono; 

Nigra pord' apertas; morta man' rompiĝis. 

Nokt' sub Nokton fuĝis, kaj la Pord' apertas! 

Je granda ĝojo de Frodo la hobitoj ekmoviĝis, etendis siajn 
brakojn, frotis la okulojn, kaj poste subite stariĝis. Ili 
ĉirkaŭrigardis mirigite, unue al Frodo, kaj poste al Tom 



staranta vivoplena super ili; kaj poste al si mem en la 
maldikaj blankaj ĉifonoj, kronite kaj zonite de pala oro, kaj 
tintante pro ornamaĵoj. 

— Kion je la nomo de 1' miro? — komencis Gaja, palpante la 
oran cirklaĵon, kiu jam deglitis sur unu okulon. Poste li ĉesis, 
kaj ombro aperis sur lia vizaĝo, kaj li fermis la okulojn. 

— Kompreneble, jam mi memoras! La viroj de Karn Dum 
alvenis nokte, kaj ni estis venkitaj. Ha! la lanco en mia koro! 

— Li kroĉis sian bruston. — Ne! Ne! — li diris, malfermante la 
okulojn. — Kion mi diras? Mi sonĝis. Kien vi foriris, Frodo? 

— Al mi ŝajnis, ke mi perdiĝis, — diris Frodo, — sed pri tio mi 
ne volas paroli. Ni pensu pri tio, kion ni nun faros! Ni 
antaŭeniru! 

— Tiel vestite, sinjoro? — diris Sam. — Kie estas miaj 
vestaĵoj? — Li ĵetis sur la herbon siajn cirklaĵon, zonon, 
kaj ringojn, kaj ĉirkaŭrigardis senhelpe, kvazaŭ li atendus 
trovi ie apude siajn mantelon, jakon, pantalonon, kaj 
ceterajn hobitvestaĵojn. 

— Vi ne retrovos viajn vestaĵojn, — diris Tom, desaltante de 
sur la tumulo, kaj ridante dum li dancis ĉirkaŭ ili en la 
sunbrilo. Oni supozus, ke okazis nenio danĝera aŭ teruriga; 
kaj fakte la timego foriris el iliaj koroj dum ili rigardis lin kaj 
vidis la gajan ekbrilon de liaj okuloj. 

— Kion vi celas? — demandis Grinĉjo, rigardante lin, duone 
konfuzite kaj duone amuzite. — Kial ne? 

Sed Tom skuis la kapon, dirante: 

— Vi retrovis vin, el la profunda akvo. Vestaĵoj signifas nur 
etan perdon, se vi eskapas droniĝon. Goju, amikoj gajaj, kaj 
lasu, ke la varma sunbrilo ardigu jam koron kaj membrojn! 



Forĵetu tiujn malĝojajn ĉifonojn! Kuru nudaj sur la herbo, 
dum Tom iras ĉasadi! 

Li forsaltis suben laŭ la deklivo, fajfante kaj kriante: 

Jen do! Venu do! Vi vagadas kien? 

Supren, suben, foren, alen, tien ĉi aŭ tien? 

Akr-orela, Saĝnaza, Flirtvosta, Fola, 

Blankŝtrumpa eta mia, kaj Grasul' Pendola! 

Tiel li kantis, kurante rapide, ĵetante sian ĉapelon kaj ĝin 
kaptante, ĝis kaŝis lin kurbiĝo de la tero; sed ankoraŭ dum 
kelka tempo lia “jen do! venu do!" revenisflose laŭ la vento, 
kiu jam turniĝis suden. 

La aero estis denove varmiĝanta. La hobitoj ĉirkaŭkuris 
kelkan tempon sur la herbo laŭ lia instrukcio. Poste ili kuŝis 
sunumante sin laŭ la ĝojsento de tiuj, kiuj estas subite 
transdonitaj el frostega vintro ĝis klimato simpatia, aŭ de 
homoj, kiuj dumlonge malsanaj kaj enlitaj vekiĝas iun tagon 
portrovi sin neatendite bonfartaj, kaj la tago estas denove 
promesplena. 

KiamTom revenis ili sentiĝis jam fortaj (kaj malsataj). Li 
reaperis, unue la ĉapelo, el trans la verto de I' monteto, kaj 
malantaŭ li venis laŭ obeema spaliro ses poneoj: ilia propra 
kvino plus ankoraŭ unu. Tiu lasta evidente estis Grasul' 
Pendola: ĝi estis pli granda, pli forta, pli grasa (kaj pli aĝa) ol 
iliaj propraj poneoj. Gaja, al kiu apartenis la aliaj, fakte ne 
donis al ili tiajn nomojn, sed ili respondis al la novaj nomoj 
donitaj de Tom dum la tuta cetera vivo. Tom vokis ilin unu 
post alia kaj ili transgrimpis la verton kaj stariĝis en vico. 
Poste Tom riverencis al la hobitoj. 

— Jen do viaj poneoj! — li diris. — lli havas pli da sagaco 
(certamaniere) ol vi vagemaj hobitoj — pli da sagaco en siaj 
nazoj. Ĉar ili flaras anticipe danĝeron, al kiu vi rekte marŝas; 



kaj se ili forkuras por savi sin, ili kuras laŭ la ĝusta direkto. Vi 
devas pardoni al ili ĉiuj; ĉar malgraŭ la fidelaj koroj, por 
fronti al timo pri la dolmenuloj ili ne estas kreitaj. Vidu, jen ili 
revenis, kunportante siajn ŝarĝojn! 

Gaja, Sam kaj Grinĉjo nun vestis sin per rezervaj vestaĵoj el 
la pakaĵoj; kaj baldaŭ ili sentis sin tro varmaj, ĉar ili estis 
devigitaj surmeti kelkajn el la pli dikaj kaj pli varmigaj 
vestaĵoj, kiujn ili kunportis pro la alproksimiĝo de la vintro.. 

— Kio pri tiu alia pli aĝa besto, tiu Grasul' Pendola? 

— demandis Frodo. 

— Ĝi estas mia, — dirisTom. — Mia kvarkrura amiko; tamen 
mi malofte rajdas ĝin, kaj ĝi vagas ofte malproksimen, libera 
sur la montetoj. Kiam viaj poneoj estis ĉe mi, ili ekkonis mian 
Pendolan; kaj ili flaris ĝin en la nokto, kaj kuris rapide 
renkonte al ĝi. Mi pensis, ke ĝi serĉus ilin kaj per siaj saĝaj 
vortoj forigus ilian timon. Sed nun, mia gaja Pendola, olda 
Tom intencas rajdi. Hej! li akompanos vin, nur por ekirigi vin 
sur la vojon; do li bezonas poneon. Ĉar ne facile oni 
alparolas hobitojn rajdantajn, kiam per propraj kruroj oni 
klopodas troti apude. 

La hobitoj ĝojis aŭdi tion, kaj multfoje dankis al Tom; sed li 
ridis, kaj diris, ke ili havas tian talenton perdiĝi, ke li ne 
estus feliĉa ĝis li vidos ilin sekuraj trans la bordoj de lia 
tereno. 

— Mi havas farendaĵojn, — li diris: — mian kreadon kaj mian 
kantadon, mian paroladon kaj mian promenadon, kaj mian 
prizorgon de la tereno. Tom ne povas ĉiam apudi apertajn 
pordojn kaj saliko-fendetojn. Tom havas domon 
prizorgendan, kaj Orbero atendas. 

Laŭ la suno, estis ankoraŭ sufiĉe frue, ie inter la naŭa kaj la 
deka, kaj la hobitoj turnis sian atenton al manĝado. Ilia lasta 



manĝo estis tagmanĝo hieraŭ apud la staranta ŝtono. Nun ili 
matenmanĝis per la restaĵo de 1' provianto de Tom, intencita 
por la vespermanĝo, kun aldonaĵoj alportitaj de Tom. Tio ne 
estis manĝo granda (laŭ hobita kriterio kaj la cirkonstancoj), 
sed ili sentis sin pli bonaj manĝinte. Dum ili manĝis, Tom iris 
sur la tumulon, kaj trarigardis la trezorojn. La plimultajn el ili 
li staplis, kaj ili rebrilis sur la herbo. Li ordonis, ke ili kuŝu tie 
“je dispono de ĉiuj trovontoj, birdoj, bestoj, elfoj aŭ homoj, 
kaj ĉiuj bonintencaj kreitaĵoj”; ĉartiel la sorĉo de la amaseto 
estus rompita kaj dispelita kaj neniu dolmenulo iam ajn 
revenus al ĝi. Li elektis porsi el la staplo broĉon kun bluaj 
gemoj, multnuancaj kiel linfloroj aŭ la flugiloj de bluaj 
papilioj. Li longe rigardis ĝin, kvazaŭ movite pro iu memoro, 
skuante la kapon, kaj dirante finfine: 

— Jen bela bagatelo por Tom kaj por lia damo! Bela estis tiu, 
kiu antaŭlonge portis ĝin sur la ŝultro. Orbero nun portos 
ĝin, kaj ŝin ni ne forgesos! 

Por la hobitoj li elektis po ponardon, longan, foliforman, kaj 
akran, mirinde metiecan, damaskenitan je serpentformoj 
ruĝaj kaj oraj. Ili ekbrilis, kiam li eltiris ilin el la nigraj ingoj, 
faritaj el iu stranga metalo, peza kaj forta, kaj inkrustitaj de 
multaj ardaj gemoj. Ĉu pro iu kvalito de tiuj ingoj, ĉu pro la 
sorĉo, kiu kuŝis sub la tero, la klingoj ŝajnis netuŝitaj de la 
tempopaso, senrustaj, akraj, brilantaj en la sunlumo. 

— Malnovaj tranĉiloj sufiĉe longas kiel glavoj por la hobit- 
popolo, — li diris. — Estas bone havi akrajn klingojn, se la 
provincanoj promenadas, orienten, suden, aŭ malproksimen 
al mallumo kaj danĝero. — Poste li rakontis al ili, ke tiuj 
klingoj estis forĝitaj antaŭ multaj jaroj de viroj el okcidento: 
ili estis malamikoj de la Malluma Mastro, sed ilin venkis la 
malvirta reĝo de Karn Dum en la lando Angmaro. 



— Jam malmultaj memoras ilin, — Tom murmuris, — tamen 
iuj ankoraŭ vagadas, filoj de forgesitaj reĝoj, promenante en 
soleco, gardante kontraŭ misuloj personojn senatentajn. 

La hobitoj ne komprenis liajn vortojn, sed dum li parolis ili 
spertis vizion kvazaŭ longan jaretendiĝon malantaŭ ili, kiel 
vasta ombreca ebenaĵo sur kiu marŝas figuroj de viroj, altaj 
kaj minacaj kun helaj glavoj, kaj kiel lasta venis iu kun stelo 
sur la frunto. Poste la vizio malaperis, kaj ili troviĝis denove 
en la sunhela mondo. Estis tempo ekiri denove. Ili pretigis 
sin, pakante siajn valizojn kaj ŝarĝante siajn poneojn. Siajn 
novajn armilojn ili pendigis al la ledaj zonoj sub siaj jakoj, 
sentante ilin tre ĝenaj, kaj scivolante, ĉu ili iam kaj iel utilus. 
Batalado pli frue ne prezentiĝis al ili kiel unu el la aventuroj, 
en kiun ilia fuĝo trempos ilin. 

Finfine ili ekiris. Ili kondukis siajn poneojn suben laŭ la 
deklivo; kaj poste surseliĝinte ili trotis rapide tra la valo. Ili 
retrorigardis kaj vidis la supron de la malnova tumulo, kaj de 
ĝi la sunlumo sur la oro supreniris kvazaŭ flava flamo. Poste 
ili ĉirkaŭiris ŝultron de la montetaro kaj ĝi ne plu videblis. 

Kvankam Frodo ĉirkaŭrigardis ĉiuflanken, li tute ne vidis la 
ŝtonegojn starantajn kiel pordo, kaj postnelonge ili alvenis la 
nordan trabreĉon kaj rapide trarajdis, kaj antaŭ iii la tereno 
descendis apike. Tio estis gaja vojaĝo. Tom Bombadiljo trotis 
bonhumore apud ili aŭ antaŭ ili sur Grasul' Pendola, kiu 
kapablis moviĝi multe pli rapide ol supozigis lia dikeco. Tom 
kantis preskaŭ la tutan tempon, sed estis plejparte 
sensencaĵo, aŭ eble fremda lingvo nekonata al la hobitoj, 
lingvo antikva, kies vortoj estis grandparte tiuj de miro kaj 
ĝojo. 

Ili antaŭeniris konstante, sed ili baldaŭ konstatis, ke la Vojo 
estas pli malproksima ol ili supozis. Eĉ sen nebulo, ilia 
tagmeza dormo estus malhelpinta, ke ili alvenu ĝin antaŭ la 



hieraŭa noktiĝo. La malhela linio, kiun ili vidis, ne estis vico 
da arboj, sed linio da arbustoj kreskantaj rande de profunda 
fosaĵo kun alta muro aliflanke. Tom diris, ke tio estis iam limo 
de reĝlando, sed antaŭ tre-tre longe. Li ŝajnis memori pri ĝi 
ion tristan, kaj ne volis multon diri. 

Ili grimpis en kaj el la fosaĵon kaj tra breĉo en la muro, kaj 
poste Tom turniĝis rekte norden, ĉar ili estis celintaj iom 
okcidenten. La tereno estis nun aperta kaj sufiĉe ebena, kaj 
ili rapidigis siajn paŝojn, sed la suno jam sinkis malalten, 
kiam finfine ili vidis antaŭe vicon da altaj arboj, kaj ili sciis, 
ke ili revenis al la Vojo post multaj neatenditaj aventuroj. Ili 
galopigis siajn poneojn trans la lastajn mejlonojn, kaj haltis 
en la longaj ombroj de la arboj. Ili nun troviĝis supre de 
dekliva teramaso, kaj la Vojo, jam malhela pro proksimiĝo de 
I' vespero, forserpentumis sub ili. Tiuloke ĝi direktiĝis 
preskaŭ de sud-okcidento nord-orienten, kaj dekstre ĝi 
descendis apike en larĝan valon. Gi estis sulkoplena kaj 
montris multajn signojn pri la peza lastatempa pluvado; 
troviĝis lagetoj kaj akvoplenaj truetoj. 

Ili rajdis suben laŭ la taluso kaj rigardis ĉiudirekten. Nenio 
estis videbla. 

— Nu, jen ni denove! — diris Frodo. — Supozeble ni ne 
perdis pli ol du tagojn pro mia kurtvojo tra la Arbaro! Sed 
eble tiu prokrasto pruviĝos utila — ĝi eble perdigis al ili 
niajn postsignojn. 

La aliaj lin rigardis. Ombro de timo pri la Nigraj Rajdantoj 
subite inundis ilin denove. Ĉiam depost la eniro en la 
Arbaron ili pensis ĉefe pri reatingo de la Vojo; nur kiam ĝi 
kuŝis sub la piedoj ili rememoris la danĝeron, kiu persekutis 
ilin, kaj plej probable embuskas ilin sur la Vojo mem. Ili 
retrorigardis maltrankvile al la subiranta suno, sed la Vojo 
estis bruna kaj malplena. 



— Ĉu vi supozas, — demandis Grinĉjo heziteme, — ĉu vi 
supozas, ke ni estos persekutataj, ĉi-vespere? 

— Ne, mi esperas, ke ne ĉi-vespere, — respondis Tom 
Bombadiljo, — eble ankaŭ ne morgaŭ. Sed ne fidu mian 
konjekton, ĉar mi ne povas certe antaŭvidi. Oriente miaj 
konoj velkas. Tom ne mastras Rajdantojn el la Nigra Lando 
malproksima de lia tereno. 

Tamen la hobitoj volis, ke li akompanu ilin. Ili sentis, ke li 
scius pritrakti la Nigrajn Rajdantojn, se iu kapablus tion. Jam 
baldaŭ ili venos en landojn tute fremdajn al ili, kaj ekster 
ĉiuj legendoj de la Provinco, krom la plej svagaj kaj antikvaj, 
kaj en la krepuskiĝo ili sopiris al sia hejmo. Profunda soleco 
kaj perdosento inundis ilin. Ili staris silentaj, malemaj okazig 
la finan disiĝon, kaj nur malrapide konstatis, ke Tom adiaŭas 
ilin, dirante, ke ili estu bravaj kaj rajdu senhalte ĝis la 
mallumiĝo. 

— Tom donos al vi bonan konsilon, ĝis la fino de tiu ĉi tago 
(poste devos vin kuniri kaj gvidi via propra bonŝanco): post 
kvar mejloj laŭ la Vojo vi venos al vilaĝo Brio sub 
Brimonteto, kun pordoj frontantaj okcidenten. Tie vi trovos 
malnovan tavernon, kiu nomiĝas La Pranca Poneo. 

Barlimano Buterburo estas la bona tavernisto. Tie vi povos 
tranokti, kaj poste la mateno lanĉos vin survojen. Estu 
bravaj, tamen singardaj! Vartu viajn gajajn korojn, kaj rajdu 
renkonten al la fortuno! 

Ili petegis, ke li venu almenaŭ ĝis la taverno kaj trinku 
ankoraŭ unufoje kun ili; sed li ridis kaj malakceptis, dirante: 

Tom-tereno jen finiĝas; trans la limon li ne iros. 

Tom prizorgu sian domon, kaj atendas lin Orbero! 

Poste li sin turnis, suprenĵetis la ĉapelon, saltis sur la dorson 
de Pendola, kaj rajdis supren trans la taluson kaj foriris 



kantante en la krepuskon. 


La hobitoj grimpis supren kaj postrigardis lin ĝis li forpasis el 
ilia vidkampo. 

— Mi bedaŭras adiaŭi Mastron Bombadiljo, — diris Sam. — Li 
estas unikulo, sendiskute. Mi opinias, ke ni eble vojos tre 
malproksimen tamen vidos nenion pli bonan, nek pli 
strangan. Sed mi ne kontraŭdiros, ke mi ĝojos vidi tiun 
Pranca Poneo, kiun li menciis. Espereble ĝi similas al la 
Verda Drako hejme! Kiaj personoj estas en Brio? 

— Loĝas hobitoj en Brio, — diris Gaja, — kiel ankaŭ 
granduloj. Supozeble ĝi estos sufiĉe hejmeca. La Poneo 
estas bona taverno laŭdire. Miaj amikoj rajdas tien de tempo 
al tempo. 

— Ĝi povas esti ĉio dezirinda, — diris Frodo, — sed ĉiuokaze 
ĝi troviĝas ekster la Provinco. Ne sentu vin tro hejme! 
Bonvolu memori — vi ĉiuj — ke lanomo Baginzo devas ne 
menciiĝi. Mi estas s-ro Submonteto, se nomo estas 
mencienda. 

Ili surseliĝis kaj enrajdis silente la vesperon. Mallumo venis 
rapide, dum ili plandis malrapide suben-supren laŭ la 
deklivoj, ĝis fine ili vidis lumojn ekbrilantaj iom antaŭe. 

Antaŭ ili leviĝis Brimonteto barante la vojon, malhela amaso 
antaŭ nebulecaj steloj; kaj sub ties okcidenta flanko kaŭris 
granda vilaĝo. Tien ili nun rapidis, dezirante nurtrovi fajron 
kaj pordon inter ili kaj la nokto. 



9 


Ĉe signo de la Pranca Poneo 

Brio estis la ĉefa vilaĝo de Brilando, eta loĝata regiono, 
kvazaŭ insulo en la malplenaj terenoj ĉirkaŭe. Krom Brio 
mem estis Tribasio aliflanke de 1' monteto, Kavio en profunda 
valo iom pli oriente kaj Arketo rande de la Ĉetarbaro. 
Brimonteton kaj la vilaĝojn ĉirkaŭis malgranda strio da 
kampoj kaj malsovaĝigita arbetaro larĝa nur kelkajn mejlojn. 

La homoj en Brio estis brunharaj, larĝaj, kaj iom malaltaj, 
bonhumoraj kaj sendependaj: ili apartenis al neniu krom si 
mem; sed ili estis pli amikemaj kaj familiaraj al hobitoj, 
gnomoj, elfoj, kaj aliaj loĝantoj en la ĉirkaŭanta mondo, ol 
estas (aŭ -is) kutime ĉe granduloj. Laŭ la propraj historioj ili 
estis la originaj loĝantoj kaj estis posteuloj de la unuaj 
homoj, kiuj iam envagis la okcidenton de la Mez-Tero. 
Malmultaj transvivis la tumultojn de la Praaj Tagoj; sed kiam 
la reĝoj revenis trans la Grandaj Maroj, ili trovis ankoraŭ tie 
la briajn homojn, kaj tie ili plu estadis, kiam memoro pri la 
malnovaj reĝoj jam fadis en la herbon. 

Tiutempe neniuj aliaj homoj posedis daŭrajn loĝejojn tiel 
okcidente, aŭ malpli ol tricent mejlojn de la Provinco. Sed en 
la sovaĝejoj aliflanke de Brio estis misteraj vagantoj. Tiujn la 
bri-homoj nomis disiruloj, kaj sciis nenion pri ties origino. Ili 
estis pli altaj kaj pli malhelaj ol la homoj de Brio, kaj oni 
kredis, ke ili havas strangajn vidkaj aŭd-kapablojn kaj 
komprenas la lingvojn de birdoj kaj bestoj. Ili vagis laŭvole 
suden kaj orienten eĉ tiel malproksimen kiel la Nebulecaj 
Montoj; sed nun ili estis malmultaj kaj malofte vidataj. Kiam 
ili aperis, ili kunportis sciigojn de malproksime, kaj rakontis 
forgesitajn historiojn, kiujn oni avide aŭskultis; sed la bri- 
homoj ne amikiĝis kun ili. 



Troviĝis ankaŭ multaj hobitaj familioj en Brilando; kaj ili 
pretendis esti la plej malnova hobita loĝantaro en la mondo, 
kiu estis starigita longe antaŭ ol eĉ Brandovino estis 
transirita kaj la Provinco koloniita. Ili loĝis plejparte en 
Transio, kvankam troviĝis kelkaj en Brio mem, precipe sur la 
montdeklivoj, super la domoj de la homoj. La granduloj kaj la 
etuloj (kiel ili nomis unu la alian) rilatis amikece, zorgante 
pri propraj aferoj propramaniere, sed ambaŭ prave taksis sin 
kiel necesajn partojn de la bria popolo. Nenie aliloke en la 
mondo troveblis tiu aparta (sed bonega) aranĝo. 

La bria popolo, Granda kaj Eta, mem ne vojaĝis multe; kaj la 
aferoj de la kvar vilaĝoj ĉefe koncernis ilin. De tempo al 
tempo hobitoj de Brio iris ĝis Boklando, aŭ Orient-kvarono; 
sed malgraŭ tio, ke ilia eta tereno situis apenaŭ pli ol je 
unutaga rajdado oriente de la Brandovina Ponto, la hobitoj 
de I' Provinco jam malofte vizitis ĝin. Okaza boklandano aŭ 
aventurema Tjuko venis pasigi unu-du noktojn en la taverno, 
sed eĉ tio iĝis ĉiam pli malofta. La provincaj hobitoj nomis 
tiujn el Brio, kaj ĉiujn aliajn, kiuj loĝis aliflanke de la limoj, 
eksteruloj, kaj malmulte interesiĝis pri ili, taksante ilin 
malspritaj kaj krudaj. Probable multe pli da eksteruloj estis 
dislokitaj en la okcidento de la mondo en tiu epoko, ol 
imagis la popolo de la Provinco. luj, sendube, ne vivis pli 
bone ol vagabonde, pretaj fosi truon en iu ajn teramaso kaj 
resti nurtiel longe, kiel oportunis al ili. Sed almenaŭ en 
Brilando, la hobitoj estis decaj kaj bonstataj, kaj ne pli 
kamparanecaj ol la neproksimaj parencoj en la Provinco. Ne 
estis ankoraŭ forgesite, ke iam okazis multe da vojaĝado 
inter la Provinco kaj Brio. Troviĝis bria sango en la 
Brandobokoj, laŭfame. 

En la vilaĝo Brio estis proksimume cent domoj de la 
granduloj, plejparte super la Vojo, kaŭrantaj sur la deklivoj 
kun fenestroj rigardantaj okcidenten. Tiuflanke, formante pli 
ol duoncirklon de la monteto kaj reen al ĝi, estis profunda 



fosaĵo kun densa dornbarilo inteme. Transiris ĝin la Vojo pere 
de digvojo; sed kie ĝi breĉis la dornbarilon, ĝin baris 
pordego. Alia pordego troviĝis ĉe la suda angulo, kie la Vojo 
eliris el la vilaĝo. La pordoj estis fermataj je noktiĝo; sed 
ĝuste interne de ili staris loĝejetoj por la pordistoj. 

Sur la Vojo mem, kie ĝi turniĝis dekstren por ĉirkaŭiri la 
montetosubon, staris granda taverno. Gi estis konstruita 
antaŭlonge, kiam la trafiko sur la vojoj estis pli intensa. Brio 
situis ĉe malnova vojrenkontiĝo; alia antikva vojo transiris la 
Orientan Vojon ĝuste apud la fosaĵo ĉe la okcidenta fino de 
la vilaĝo, kaj en la antaŭaj epokoj homoj kaj aliuloj 
diversspecaj multe vojaĝis per ĝi. “Stranga kiel novaĵo el 
Brio”, — ankoraŭ estis popolesprimo en Orient-kvarono, 
deveninta el tiu tempo, kiam novaĵoj el nordo, sudo kaj 
oriento estis aŭdeblaj en la taverno, kaj kiam la hobitoj de I' 
Provinco iris tien pli ofte por aŭskulti ilin. Sed la nordaj 
landoj estis jam delonge forlasitaj, kaj la Norda Vojo estis 
nun malofte uzata: ĝi estis herbokovrita, kaj la brianoj nomis 
ĝin Verdvojo. 

Tamen la bria taverno estis ankoraŭ tie, kaj la posedanto 
estis persono grava. Lia domo estis renkontejo por la pigraj, 
parolemaj, kaj scivolemaj loĝantoj, grandaj kaj etaj, de la 
kvarvilaĝoj; kaj kunvenejo de disiruloj kaj aliaj vagantoj, kaj 
de tiaj vojaĝantoj (plejparte gnomoj), kiaj daŭre iris laŭ la 
Orienta Vojo, al kaj de la montoj. 

Estis mallume, kaj brilis blankaj steloj, kiam Frodo kaj liaj 
kunuloj venisfinfine al la verdvoja transirejo kaj proksimiĝis 
al la vilaĝo. Ili alvenis al la okcidenta pordo kaj trovis ĝin 
fermita, sed antaŭ la pordo de la loĝejo aliflanke sidis homo. 
Li saltstariĝis kaj alportis lampon kaj rigardis ilin tra la 
pordego surprizite. 



— Kion vi volas, kaj de kie vi venis? — Li demandis 
malafable. 

— Ni celas la tavernon ĉi tie, — respondis Frodo. — Ni 
vojaĝas orienten kaj ne povas pluiri hodiaŭ vespere. 

— Hobitoj! Kvar hobitoj! Kaj cetere, el la Provinco laŭ la 
parolmaniero, — diris la pordisto mallaŭte, kvazaŭ parolante 
al si. Li fikse rigardis ilin dum momento mishumore, poste 
malfermis malrapide la pordegon kaj lasis, ke ili trarajdu. 

— Ni malofte vidas provincanojn rajdi nokte laŭ la Vojo, — li 
daŭrigis, kiam ili haltis momente antaŭ lia pordo. — Pardonu 
mian scivolon pri la afero, kiu kondukas vin orienten de Brio! 
Kiel vi nomiĝas, se mi rajtas? 

— Niaj nomoj kaj niaj aferoj apartenas al ni, kaj tiu ĉi loko ne 
ŝajnas oportuna por pridiskutado, — diris Frodo, al kiu ne 
plaĉis la aspekto de la viro nek lia voĉtono. 

— Viaj aferoj apartenas al vi, sendube, — diris la viro, — sed 
mia afero estas starigi demandojn post la noktiĝo. 

— Ni estas hobitoj el Boklando, kaj ni emas vojaĝi kaj ripozi 
en la taverno ĉi tie, — enmetis Gaja. — Mi estas s-ro 
Brandoboko. Ĉu tio sufiĉas al vi? La brianoj antaŭe estis 
ĝentilaj al vojaĝantoj, aŭ tiel mi aŭdis. 

— Bone, bone! — diris la viro. — Mi ne intencis ofendi. Sed vi 
eble trovos, ke pli da homoj ol maljuna Henĉjo ĉe la pordo 
starigos al vi demandojn. Estas stranguloj en la ĉirkaŭaĵo. Se 
vi pluiros ĝis La Poneo, vi trovos, ke vi ne estas la solaj 
gastoj. 

Li deziris al ili bonan nokton, kaj oni diris nenion pli; sed 
Frodo povis vidi per la lampolumo, ke la viro plu rigardas ilin 



scivoleme. Li estis kontenta aŭdi la bruon de la pordofermo 
malantaŭ ili, kiam ili rajdis antaŭen. 

Li scivolis, kial la viro estas tiel suspektema, kaj ĉu iu jam 
petis novaĵon pri grupo da hobitoj. Ĉu eble Gandalfo? Li eble 
alvenis, dum ili estis malhelpataj en la Arbaro kaj sur la 
Montetaro. Sed io en la mieno kaj la voĉo de la pordisto 
maltrankviligis lin. 

La viro momente postrigardis la hobitojn, kaj poste reeniris 
sian domon. Tuj kiam li turnis la dorson, malhela figuro 
enrampis rapide trans la pordegon kaj forvaporiĝis en la 
ombrojn de I' vilaĝa strato. 

La hobitoj rajdis antaŭen laŭ apika vojo, pasante kelkajn 
unuopajn domojn, kaj haltis antaŭ la taverno. La domoj 
aspektis al ili grandaj kaj strangaj. Sam rigardis supren al la 
taverno kaj ĝiaj tri etaĝoj kaj multaj fenestroj, kaj sentis 
malbraviĝon en la koro. Li estis imaginta, ke li renkontos 
gigantojn pli altajn ol arboj, kaj aliajn kreaĵojn eĉ pli 
timigajn, iam dum la daŭro de la vojaĝo; sed tiumomente la 
unua ekvido de la Homoj pli ol sufiĉis al li, efektive tro 
imponis ĉe la malluma fino de laciga tago. Li bildigis al si 
nigrajn ĉevalojn starantajn selite en la ombroj de I' taverna 
korto, kaj Nigrajn Rajdantojn gvatantajn tra mallumaj supraj 
fenestroj. 

— Ni vere ne intencas pasigi ĉi tie la nokton, ĉu, sinjoro? — li 
ekkriis. — Se loĝas hobit-uloj en tiu ĉi loko, kial ni ne serĉu 
iujn, kiuj volonte bonvenigus nin? Estus pli hejmece. 

— Kio misas pri la taverno? — diris Frodo. — Tom Bombadiljo 
rekomendis ĝin. Supozeble ĝi estas sufiĉe hejmeca interne. 

Eĉ ekstere la taverno aspektis al konantaj okuloj agrabla 
domo. Ĝi frontis al la Vojo, kaj havis du alojn malantaŭen 
konstruitajn surtero parte elfosita el la subaj deklivoj de la 



monteto, tiel ke malantaŭe fenestroj de la dua etaĝo nivelis 
kun la tero. Larĝa arkaĵo kondukis al korto inter la du aloj, 
kaj maldekstre sub la arkaĵo estis granda pordo atingebla 
per kelkaj larĝaj ŝtupoj. La pordo estis malfermita, kaj lumo 
eliĝis tra ĝi. Super la arkaĵo estis lampo, kaj sube svingiĝis 
granda afiŝtabulo: grasa blanka poneo baŭmis sur la 
malantaŭaj kruroj. Super la pordo estis pentrita per blankaj 
literoj: LA PRANCA PONEO de BARLIMANO BUTERBURO. 
Multaj el la teretaĝaj fenestroj montris lumojn malantaŭ 
dikaj kurtenoj. 

Dum ili hezitis ekstere en la malhelo, iu interne komencis 
kanti gajan kanton, kaj multaj bonhumoraj voĉoj aliĝis laŭte 
al la refreno. 

Ili aŭskultis momente tiun kuraĝigan sonon kaj poste 
elseliĝis. La kanto finiĝis kaj aŭdiĝis eksplodo de ridoj kaj 
aplaŭdoj. 

Ili kondukis siajn poneojn sub la arkaĵon, kaj lasinte ilin en la 
korto ili supreniris la ŝtuparon. Frodo iris antaŭen kaj 
preskaŭ karambolis kun malalta grasulo kun kalva kapo kaj 
ruĝa vizaĝo. Li vestis blankan antaŭtukon kaj estis rapidanta 
tra unu pordo en alian, portante pleton ŝarĝitan de plenaj 
kruĉoj. 

— Ĉu ni... — komencis Frodo. 

— Momenton, mi petas! — kriis la viro trans la ŝultron, kaj 
malaperis en tumulton de voĉoj kaj fumonubo. Post 
momento li reaperis, viŝante la manojn per la antaŭtuko. 

— Bonan vesperon, mastreto! — li diris kliniĝante. — Kion vi 
deziras? 

— Litojn por kvar kaj stalojn por kvin poneoj, se tion oni 
povas havigi. Ĉu vi estas s-ro Buterburo? 



— Ĝuste! Barlimano estas mia nomo. Barlimano Buterburo, 
servoprete! Vi devenas de la Provinco, ĉu ne? — li diris, kaj 
poste li subite klakigis sian manon sur la frunto, kvazaŭ 
klopodante memori ion. — Hobitoj! — li kriis. — Nu, pri kio 
tio memorigas min? Ĉu mi rajtas peti viajn nomojn, sinjoro? 

— S-ro Tjuko kaj s-ro Brandoboko, — diris Frodo, — kaj jen 
Sam Vato. Mia nomo estas Submonteto. 

— Jen do! — diris s-ro Buterburo, klakante per la fingroj. 

— Denove tio foriris! Sed tio revenos, kiam mi disponos 
tempon por pripensi. Mi estas trookupata; sed mi vidos, kion 
mi povos aranĝi por vi. Ni malofte ricevas grupon el la 
Provinco nuntempe, kaj mi bedaŭrus, se mi ne bonvenigus 
vin. Sed tioma klientaro jam troviĝas en la domo hodiaŭ 
vespere, kioma ne estis jam de sufiĉe longe. Kiam pluvas, 
tiam inundas, ni diras en Brio. 

— Hej! Nobo! — li kriis. — Kie vi troviĝas, vi lanpieda 
lantulo? Nobo! 

— Venas, sinjoro! Venas! — Gajaspekta hobito elpuŝiĝis tra 
pordo, kaj, rimarkante la vojaĝintojn, haltis abrupte kaj 
rigardis ilin tre interesite. 

— Kie Bobo? — demandis la tavernestro. — Vi ne scias? Do 
trovu lin! Rapidege! Mi ne havas ses krurojn, ankaŭ ne ses 
okulojn! Diru al Bobo, ke kvin poneoj devas esti enstaligitaj. 
lel li devas trovi lokon. — Nobo fortrotis rikanante kaj 
palpebrumante. 

— Nun ja, kion mi estis dironta? — diris s-ro Buterburo, 
frapetante sian frunton. — Unu afero elpelas alian, por tiel 
diri. Mi estas tiel okupata hodiaŭ vespere, ke mia kapo 
kirliĝas. Troviĝas grupo, kiu hieraŭ vespere venis laŭ la 
Verdvojo el la sudo — kaj tio estis jam sufiĉe stranga 
komenciĝo. Ankaŭ troviĝas vojaĝanta grupo da gnomoj 



irantaj okcidenten, kiu alvenis hodiaŭ vespere. Kaj nun jen 
vi. Se vi ne estus hobitoj, estus dubinde ke ni povus vin 
endomigi. Sed ni havas unu-du ĉambrojn en la norda alo, 
kiuj estis konstruitaj speciale por hobitoj, kiam oni starigis 
tiun ĉi domon. Sur la teretaĝo, kiel ili plejofte preferas, kun 
rondaj fenestroj, kiel plaĉas al ili. Mi esperas, ke vi estos 
komfortaj. Vi deziros vespermanĝon, sendube. Laŭeble 
baldaŭ. Venu ĉi tien! 

Li kondukis ilin mallonge tra koridoro kaj malfermis pordon. 

— Jen agrabla saloneto! — li diris. — Espereble ĝi taŭgos. 

Nun pardonu min. Mi estas tiel okupata. Mankas tempo por 
paroli. Mi devas fortroti. Estas dura laboro por du kruroj, sed 
mi ne malgrasiĝas. Mi enrigardos denove poste. Se vi deziras 
ion, sonorigu la mansonorilon, kaj Nobo venos. Se li ne 
venos, sonorigu kaj kriu! 

Finfine li foriris, kaj lasis ilin iom spiromankaj. Li ŝajnis 
kapabla paroladi senfine, kiom ajn li estus okupata. Ili trovis 
sin en eta kaj agrable varma ĉambro. lom da hela fajro brulis 
en la kameno, kaj antaŭ ĝi estis kelkaj malaltaj kaj komfortaj 
seĝoj. Staris ronda tablo, kun jam sursternita tuko blanka, 
kaj surĝi estisgranda mansonorilo. Sed Nobo, la hobita 
servisto, enpafis sin postnelonge, antaŭ ol venis al ili en la 
kapon sonorigi. Li alportis kandelojn kaj pleton ŝarĝitan je 
vazoj. 

— Ĉu vi deziras ion trinki, mastroj? — li demandis. — Kaj ĉu 
mi montru al vi la dormoĉambrojn, dum la vespermanĝo 
estas preparata? 

Ili jam lavis sin kaj trinkis bieron el bonaj tasegoj, kiam 
revenis s-ro Buterburo kaj Nobo. Senprokraste la tablo estis 
ŝarĝita. Troviĝis varma supo, malvarmaj viandoj, rubusa 
torto, novaj panoj, butertranĉoj, kaj duono de matura 



fromaĝo: bona senpretenda manĝaĵo, same bona kiel en la 
Provinco, kaj sufiĉe hejmeca porforpeli la lastajn dubojn de 
Sam (jam multe senzorgigita pro la bonega biero). 

La tavernestro ŝvebis dum kelka tempo, kaj poste pretiĝis 
forlasi ilin. 

— Mi ne scias, ĉu eble vi emos aliĝi al la societo, kiam vi 
finmanĝos, — li diris, starante ĉe la pordo. — Eble vi preferos 
enlitiĝi. Tamen la societo tre volonte bonvenigos vin, se vi 
emas. Al ni ne ofte venas eksteruloj — vojaĝantoj el la 
Provinco, mi devas diri, pardonpete; kaj al ni plaĉas aŭdi 
iomete da novaĵo, aŭ iun rakonton aŭ kanton, kiun vi havas 
en la menso. Sed laŭ via deziro! Sonorigu, se io mankos al 
vi! 


Tiel freŝigitaj kaj kuraĝigitaj ili sentis sin post fino de la 
manĝado (ĉirkaŭ tri kvaronojn da horo de seninterrompa 
glutado ne malhelpata de nenecesaj paroloj), ke Frodo, 
Grinĉjo kaj Sam decidis aliĝi al la societo. Gaja diris, ke tie 
estos tro sufoke. 

— Mi sidos ĉi tie kviete antaŭ la fajro dum kelka tempo, kaj 
eble eliros poste por spiri iom da aero. Kondutu bone kaj ne 
forgesu, ke via celo estas eskapi sekrete, kaj ni troviĝas 
ankoraŭ sur la ĉefvojo kaj ne tre malproksime de la Provinco! 

— En ordo! — diris Grinĉjo. — Gardu vin! Ne perdiĝu, kaj ne 
forgesu, ke estas pli sekure en la domo! 

La societo estis en la komuna salono de la taverno. La 
ĉeestantaro estis multnombra kaj varia, kiel Frodo rimarkis, 
kiam liaj okuloj kutimiĝis al la lumo. Tiu devenis ĉefe de 
flamanta ŝtipfajro, ĉar la tri lampoj pendantaj de la traboj 
estis etbrilaj kaj duone vualitaj perfumo. Barlimano 
Buterburo staris proksime al la fajrujo, parolante al duo da 
gnomoj kaj unu-du strangaspektaj homoj. Sur la benkoj sidis 



diversaj uloj: homoj de Brio, grupo de lokaj hobitoj (sidantaj 
babile kune), kelkaj pliaj gnomoj, kaj aliaj svagaj figuroj 
malfacile videblaj en la foraj ombroj kaj anguloj. 

Tuj kiam eniris la provincaj hobitoj, aŭdiĝis bonveniga 
alvokado de la brianoj. La fremduloj, precipe tiuj, kiuj alvenis 
laŭ la Verdvojo, rigardis ilin scivoleme. La tavernestro 
prezentis la novevenintojn al la brianoj, tiel rapide, ke, 
kvankam ili aŭdis multajn nomojn, ili malofte certis, kiuj 
estas la nomitoj. La homoj de Brio ŝajnis ĉiuj havi nomojn 
iom botanikajn (kaj por la provincanoj iom strangajn), kiel 
Junkolumo, Kaprofolio, Erikpiedo, Pomodoro, Kardolano kaj 
Filikĉjo (se ne mencii Buterburon). Kelkaj el la hobitoj havis 
nomojn similspecajn. La Artemizioj, ekzemple, ŝajnis 
multnombraj. Sed la plimultaj havis naturajn nomojn, kiel 
Teramaso, Brokhuso, Longatruo, Sablopelo, kaj Tunelĉjo, el 
kiuj multaj estis uzataj en la Provinco. Estis kelkaj 
Submontetoj el Transio, kaj ĉar ili ne povis imagi samnomon 
sen parenceco, ili prenis Frodon al la koro kiel longeperditan 
kuzon. 

La briaj hobitoj, fakte, estis amikemaj kaj scivolemaj, kaj 
Frodo baldaŭ trovis, ke estos necese iel klarigi tion, kion li 
faras. Li sciigis, ke li interesiĝas pri historio kaj geografio 
(pro kio okazis multe da kapskuado, kvankam neniu el 
ambaŭ vortoj estis multe uzata en la bria dialekto). Li diris, 
ke li pripensas verkadon de libro (je kio okazis silenta 
mirado) kaj ke li kaj liaj amikoj deziras kolekti informojn pri 
hobitoj loĝantaj ekster la Provinco, precipe en la landoj 
orientaj. 

Je tio eksplodis ĥaoso de voĉoj. Se Frodo vere dezirus verki 
libron kaj havus multajn orelojn, li estus lerninta sufiĉon por 
pluraj ĉapitroj dum kelkaj minutoj. Kaj se tio ne estis sufiĉa, 
al li estis donita tuta listo de nomoj, komence de “jena 
maljuna Barlimano”, al kiuj li povus iri por pluaj informoj. 



Sed post kelka tempo, ĉar Frodo ne evidentigis signon, ke li 
verkos libron en tiu loko, la hobitoj reiris al siaj demandoj pri 
okazaĵoj en la Provinco. Frodo ne pruviĝis tre komunikema, 
kaj li baldaŭ trovis sin sidanta sola en angulo, aŭskultanta 
kaj ĉirkaŭrigardanta. 

La homoj kaj gnomoj parolis plejparte pri malproksimaj 
eventoj kaj diskonigis novaĵojn, kiaj estiĝis eĉ tro konataj. En 
la sudo estis perturboj, kaj evidentiĝis, kelahomoj, kiuj venis 
laŭ la Verdvojo, estis nomadaj, serĉante landojn, kie ili povos 
trovi iom da trankvilo. La brianoj estis kunsentemaj, sed 
klare ne tre pretis akcepti grandan nombron da fremduloj en 
sia landeto. Unu el la vojaĝintoj, straba mistrajta ulo, 
antaŭdiris, ke pli da homoj venos norden en la baldaŭa 
estonteco. 

— Se oni ne trovos por ili lokon, ili mem trovos por si. Ili 
rajtas vivi, samkiel aliuloj, — li diris laŭte. La lokaj loĝantoj 
ne aspektis tro kontentaj pri la ebleco. 

La hobitoj ne multe atentis ĉion ĉi, kaj ĝi tiumomente ne 
ŝajnis multe koncerni hobitojn. Granduloj apenaŭ volus peti 
loĝadon en hobitaj truoj. Ili pli interesiĝis pri Sam kaj 
Grinĉjo, kiuj jam sentis sin tute hejme kaj babilis gaje pri 
okazaĵoj en la Provinco. Grinĉjo vekis multe da ridado per 
priskribo pri kolapso de la tegmento de I' Urba Truo en Mult- 
Fosejo: Vilĉjo Vitfuto, la Urbestro, kaj la plej grasa hobito en 
Okcident-kvarono, estis entombigita en kalko, kaj elvenis 
kvazaŭ faranita pudingo. Sed kelkaj demandoj iom 
maltrankviligis Frodon. Unu el la brianoj, kiu verŝajne estis 
plurfoje en la Provinco, volis scii, kie vivas la Submontetoj 
kaj al kiuj ili estas parencaj. 

Subite Frodo rimarkis, ke ankaŭ strangaspekta veterhardita 
viro, kiu sidis en ombroj apudmuraj, streĉe aŭskultis la 
hobitajn parolojn. Antaŭ si li havis altan pokalon, kaj li fumis 



longtuban pipon nekutime ĉizitan. Liaj kruroj etendiĝis 
antaŭen, vidigante longajn botojn el fleksiĝema ledo, kiuj 
bone laŭmezuris sed spertis multe da uzado kaj estis aktuale 
kototegitaj. Vojaĝe makulita mantelo el peza malhelverda 
drapo estis strikte volvita ĉirkaŭ li, kaj malgraŭ la ĉambra 
varmego li portis kapuĉon, kiu superombris lian vizaĝon; sed 
ekbrilo de liaj okuloj videbliĝis dum li rigardis la hobitojn. 

— Kiu estas tiu? — Frodo demandis, kiam li havis okazon 
flustri al s-ro Buterburo. — ŝajnas, ke vi ne prezentis lin? 

— Tiu? — diris la tavernestro per responda flustro, larĝigante 
unu okulon sen turno de la kapo. — Mi ne scias precize. Li 
estas unu el la vagularo — ni nomas ilin disiruloj. Li malofte 
parolas: tamen li bonege rakontas, kiam li emas al tio. Li 
malaperas dum monato, dum jaro, kaj poste li reaperas. Li 
venis-iris sufiĉe ofte dum la pasinta printempo; sed mi ne 
rimarkis lin lastatempe en la ĉirkaŭaĵo. Kio estas lia ĝusta 
nomo, tion mi neniam aŭdis: sed ĉi tie oni konas lin laŭ 
Paŝegulo. Li iras tre rapide per siaj longaj tibioj; tamen al 
neniu diras, kiamotive li devas rapidi. Sed ne klarigeblas 
oriento kaj okcidento, kiel ni diras en Brio, kio estas la 
disiruloj kaj la provincanoj, pardonpete. Strange, ke vi 
enketis pri li. — Sed tiumomente s-ro Buterburo estis 
forvokita per postulo de plua biero kaj lia lasta komento 
restis neklarigita. 

Frodo trovis, ke Paŝegulo nun rigardas lin, kvazaŭ li aŭdus aŭ 
divenus ĉion diritan. Baldaŭ per mangesto kaj kapklino li 
invitis Frodon alveni kaj sidiĝi apude. Kiam Frodo 
alproksimiĝis, li forpuŝis sian kapuĉon, vidigante vilan 
malhelan hararon grizmakulitan, kaj sur pala severa vizaĝo 
paron de akraj grizaj okuloj. 

— Mi nomiĝas Paŝegulo, — li diris mallaŭtvoĉe. — Mi tre 
ĝojas vin renkonti, Mastro Submonteto, se maljuna 



Buterburo pravis pri via nomo. 


— Li pravis, — diris Frodo rigide. Li sentis sin tre malserena 
rigardate de tiuj akraj okuloj. 

— Nu, Mastro Submonteto, — diris Paŝegulo, — survia loko, 
mi malhelpus, ke viaj junaj amikoj tro multe parolu. Trinkaĵoj, 
fajro, kaj hazardaj renkontiĝoj sufiĉe agrablas, sed, nu — ĉi 
tie ne estas la Provinco. Ĉeestas strangaj personoj. Kvankam 
ne mi devus diri tion, vi eble pensas, — li aldonis kun 
memkonscia rideto, vidante ekrigardon de Frodo. — Kaj eĉ 
pli strangaj vojaĝantoj trapasis Brion lastatempe, — li 
daŭrigis, rigardante la vizaĝon de Frodo. 

Frodo rerigardis sed diris nenion; kaj Paŝegulo montris 
neniun pluan signon. Lia atento ŝajne fiksiĝis al Grinĉjo. 
Alarmite, Frodo konsciiĝis, ke la ridinda juna Tjuko, 
kuraĝigite per la sukceso pri la urbestro de Mult-Fosejo, 
efektive nun rakontis komike pri la adiaŭa festo de Bilbo. Li 
jam prezentis imiton de la Parolado, kaj proksimiĝas al la 
miriga Malapero. 

Frodo iĝis kolereta. Tio estis rakonto sufiĉe sendanĝera por la 
plimultaj lokaj hobitoj, sendube: nur komika rakonto pri tiuj 
komikuloj trans la Rivero; sed kelkaj (ekzemple maljuna 
Buterburo) havis iom da scio, kaj probable jam delonge 
aŭdis onidirojn pri la malapero de Bilbo. Gi enmensigus al ili 
la nomon Baginzo, precipe se jam okazis enketoj en Brio 
rilate tiun nomon. 

Frodo nervoziĝis, pensante kion fari. Grinĉjo evidente multe 
ĝuis la ricevatan atenton, kaj tute forgesis pri ilia danĝero. 
Frodo subite ektimis, ke en lia nuna humoro li eble eĉ la 
Ringon mencius; kaj tio tre povus esti katastrofa. 

— Prefere faru ion rapide! — flustris Paŝegulo en lian orelon. 
Frodo saltstariĝis sur tablon, kaj komencis paroli. La atento 



de la aŭskultantoj de Grinĉjo estis perturbita. luj hobitoj 
rigardis Frodon, ridis kaj aplaŭdis, pensante, ke s-ro 
Submonteto jam glutis iom pli ol sufiĉe da biero. 

Frodo subite embarasiĝis, kaj trovis, ke (laŭ sia kutimo kiam 
li faris paroladon) li fingrumas la enhavon de sia poŝo. Li 
palpis la Ringon surĝia ĉeno, kaj tute neklarigeble lin 
inundis deziro ĝin surmeti kaj malaperi el la stulta situacio. 

Al li ŝajnis, iel, ke tiu propono alvenis al li de ekstere, de iu 
aŭ io en la ĉambro. Li firme rezistis la tenton, kaj kroĉis la 
Ringon en sia mano, kvazaŭ tenegi ĝin kaj malhelpi ĝian 
eskapon aŭ misfaradon. Ĉiuokaze ĝi havigis al li neniom da 
inspiro. Li prononcis “kelkajn konvenajn vortojn”, kiel oni 
dirus en la Provinco: 

— Ni estas ĉiuj tre plezurigitaj de la afableco de via akcepto, 
kaj mi aŭdacas esperi, ke mia mallonga vizito helpos 
renovigi la amikecajn rilatojn inter la Provinco kaj Brio; — kaj 
poste li hezitis kaj tusis. 

Ĉiu en la ĉambro jam rigardis lin. 

— Kanton! — kriis unu el la hobitoj. 

— Kanton! Kanton! — kriis ĉiuj aliaj. — Ek al, mastro, kantu 
al ni ion, kiun ni neniam antaŭe aŭdis! 

Dum momento Frodo staris gapante. Tiam despere li 
komencis ridindan kanton, kiu estis iom plaĉinta al Bilbo (kaj 
pri kiu li iom fieris, ĉar la vortojn li mem verkis). Temis pri 
taverno; kaj tial probable ĝi venis al Frodo en la kapon ĝuste 
tiam. Jen la plena teksto. Nur kelkaj vortoj el ĝi estas 
nuntempe kutime memorataj. 

Troviĝis foje olda, griza 
tavern' montetofunde, 
kaj tian bieron oni vendis. 



ke r Luna Viro mem descendis 
por trinki ĝin abunde. 

La ĉevalista kat' posedis 
kvinkordan violonon; 
kaj supren-suben I' arĉo kuris, 
jen grincis alte, jen murmuris, 
jen segis mezan sonon. 
Hundeto de la estro ŝatis 
spritaĵojn kun admiro; 
kiam la gasta gajo multis, 
al ĉiuj ŝercoj ĝi aŭskultis 
kaj ridis ĝis senspiro. 

Bovin' ilia kornohava 
fieris kun superbo; 
sed ebriigis ĝin muziko 
ĝis kun flirtiga vostotiko 
ĝi dancis sur la herbo. 

Arĝentaj pletoj kaj kuleroj 
valoris preterpreze! 
du specialis dum Dimanĉo, 
jam poluritaj laŭ aranĝo 
Sabaton posttagmeze. 

La Luna Viro trinkis ege, 
la katmiaŭo strasis; 
kuler' kaj plet' surtable dancis, 
bovino en ĝardeno prancis, 
la hund' la voston ĉasis. 

La Luna Viro pluan glutis 
kaj de la seĝ' forglisis, 
kaj sonĝis planke pri la elo, 
ĝis steloj palis sur ĉielo 
kaj la aŭror' kulisis. 

Al kat' la ĉevalisto diris: 
“Ĉevaloj de la Luno 
henas kaj la buŝferon mordas, 
la mastra menso tre malordas 



kaj soros baldaŭ Suno!” 

Do violone ludis sprone 
la kat' kun laŭto plia; 
per ĝigo vekis ĝi inspiron, 
dum r estro skuis la Lunan Viron, 
dirante: “Post la tria!" 

La Viron oni rulis supren 
ĝis ree li surlunis, 
dum la ĉevaloj karakolis, 
kaj la bovino kapriolis, 
kaj plet' kuleron kunis. 

De I' violono laŭtiĝis sono, 
la hund' blekegis flanke; 
jen la bovino renversiĝis; 
la gastoj el la lit' verŝiĝis 
kaj dancis jam surplanke. 

Rompiĝis kordoj violonaj, 
bovin' translunis muĝe, 
pro I' spritoj ridis la hundeto, 
forkuris kun Sabata pleto 
kuler' Dimanĉa fuĝe. 

La Lun' ruliĝis postmonteten 
kiam la Sun' suprenis. 

Ĝi ion tiam ne imagis, 
ĉar ili ĉiuj, kvankam tagis, 
al sia lit' revenis! 

Aŭdiĝis longaj laŭtaj aplaŭdoj. Frodo posedis bonan voĉon, 
kaj la kanto ekplaĉis al ili. 

— Kie estas maljuna Barlo? — ili kriis. — Tion li devus aŭdi. 
Bobo devus lernigi al sia kato la violonon, kaj poste ni povus 
danci. — lli postulis pli da biero, kaj komencis krii: — Kantu 
ĝin denove, mastro! Ek! Bis! 



Ili trudis al Frodo alian trinkaĵon, kaj devigis lin rekomenci la 
kanton, dum multaj el ili kunkantis; ĉar la melodio estis tre 
konata, kaj ili rapide parkeris tekstojn. Nun estis la vico de 
Frodo esti kontenta pri si. Li kapriolis sur la tablo; kaj kiam li 
la duan fojon venis ĝis “bovin' translunis muĝe", li saltis en 
la aeron. Multe tro vigle; ĉar li descendis, krak! sur pleton 
kovritan de kruĉoj, kaj glitis, kaj ruliĝis de la tablo kun krako, 
tintoj kaj bum! Ĉiuj aŭdantoj malfermis la buŝojn por ridi kaj 
ĉesis en gapa silento, ĉar la kantinto malaperis. Li simple 
malestis, kvazaŭ li trairus tute tra I' planko, ne postlasinte 
truon! 

La lokaj hobitoj gapis mirigite, kaj poste saltstariĝis kaj kriis 
por alvoki Barlimanon. La tuta societo formoviĝis de Grinĉjo 
kaj Sam, kiuj trovis sin solaj en angulo, kaj rigardataj 
malhele kaj dubeme de fore. Estis klare, ke multaj personoj 
jam taksis ilin kunuloj de vojaĝanta magiisto kun nekonataj 
potencoj kaj celoj. Sed ĉeestis unu brunhaŭta brilandano, 
kiu staris ilin rigardante kun esprimo scioplena kaj duone 
moka, kiu tre malserenigis ilin. Baldaŭ li glite eliris tra la 
pordo, sekvate de la straba sudano: tiuj du estis multe 
interflustrintaj dum la vespero. Henĉjo la pordisto ankaŭ 
eliris tuj post ili. 

Frodo sentis sin stultulo. Ne sciante, kion alian fari, li 
forrampis sub la tabloj al la malhela angulo apud Paŝegulo, 
kiu sidis senemocie, donante neniun signon pri siaj pensoj. 
Frodo apogis sin al la muro kaj formetis la Ringon. Kiel ĝi 
suriris lian fingron, li tute ne sciis. Li povis supozi nur, ke li 
palpis ĝin en la poŝo dum li kantis, kaj ke iel ĝi surglitis, 
kiam li abrupte elpuŝis la manon por sin savi dum la falo. 
Momente li scivolis, ĉu eble la Ringo mem trompis lin; eble 
ĝi klopodis riveli sin responde al iu deziro aŭ ordono, kiu 
senteblis en la ĉambro. Al li ne plaĉis la aspekto de la viroj, 
kiuj jam eliris el la ĉambro. 



— Nu? — diris Paŝegulo, kiam li revidiĝis. — Kial vi faris tion? 
Pli malbone ol io ajn direbla de viaj amikoj! Vi enkaĉigis la 
piedon. Aŭ ĉu prefere la fingron? 

— Mi ne scias, kion vi celas, — diris Frodo, ĝenite kaj 
timigite. 

— Jes, vi ja scias, — respondis Paŝegulo, — sed ni prefere 
atendu ĝis trankviliĝos la tumulto. Poste, se plaĉos al vi, s-ro 
Baginzo, mi deziros kvietan interparolon kun vi. 

— Pri kio? — demandis Frodo, ignorante la subitan uzon de 
sia ĝusta nomo. 

— Afero iom grava — al ni ambaŭ, — respondis Paŝegulo, 
rigardante rekte en la okulojn de Frodo. — Vi eble aŭdos ion 
por vi avantaĝan. 

— Do bone, — diris Frodo, klopodante aspekti senĝena. — Mi 
parolos kun vi poste. 

Dume apud la kameno okazis diskuto. S-ro Buterburo 
entrotis, kaj li nun klopodis aŭskulti diversajn kontraŭdirajn 
historiojn de la okazaĵo samtempe. 

— Mi vidis lin, s-ro Buterburo, — diris hobito; — aŭ almenaŭ 
mi ne vidis lin, se vi min komprenas. Li simple malaperis 
senpostlase, portiel diri. 

— Ĉu vere, s-ro Artemizio! — diris la tavernisto, mienante 
perplekson. 

— Jes, vere! — respondis Artemizio. — Cetere, mi diris, kion 
mi volis diri. 

— Enestas eraro ie, — diris Buterburo, skuante la kapon. 

— Ekzistis tro multe da tiu s-ro Submonteto, ke li malaperu 



senpostlase; aŭ kunpostlase, kiel ŝajnas pli probabla en tiu 
ĉi densaera ĉambro. 

— Nu, kie li estas nun? — kriis pluraj voĉoj. 

— Ĉu mi scias? Li rajtas iri kien li volas, kondiĉe ke li pagu 
matene. Jen do s-ro Tjuko: li ne malaperis. 

— Nu, mi vidis, kion mi vidis, kaj mi vidis, kion mi ne vidis, 

— diris Artemizio obstine. 

— Kaj diras mi, ke enestas ia eraro, — ripetis Buterburo, 
prenante la pleton kaj surigante la frakasitajn kruĉojn. 

— Kompreneble enestas eraro! — diris Frodo. — Mi ne 
malaperis. Jen mi! Mi nur interŝanĝis kelkajn vortojn kun 
Paŝegulo en la angulo. 

Li antaŭenpaŝis en la fajrolumon, sed la plejparto de la 
societo retretis, eĉ pli perturbite ol antaŭe. lli tute ne estis 
kontentigitaj per lia klarigo, ke li rapide forrampis sub la 
tabloj post la falo. La plimultaj hobitoj kaj la homoj de Brio 
senprokraste foriris ofendite, ne havante emon al plua 
distriĝo tiuvespere. Unu-duĵetis al Frodo rigardon nigran kaj 
foriris murmurante intersi. La gnomoj kaj du aŭ tri fremdaj 
homoj, kiuj plu estis, stariĝis kaj deziris bonan nokton al la 
tavernestro, sed ne al Frodo kaj ties amikoj. Post nelonge 
restis neniu krom Paŝegulo, kiu daŭre sidadis, nerimarkite, 
apud la muro. 

S-ro Buterburo ne ŝajnis multe perturbita. Li kalkulis, tre 
probable, ke lia domo estos denove plena dum multaj 
estontaj vesperoj, ĝis la aktuala mistero estus plendiskutita. 

— Nu, kion vi faris, s-ro Submonteto? — li demandis. 

— Timigis miajn klientojn kaj frakasis mian vazaron per via 
gimnastikado! 



— Mi tre bedaŭras, ke mi tiel ĝenis, — diris Frodo. — Estis 
tute senintence, kredu min. Plej misfortuna akcidento. 


— En ordo, s-ro Submonteto! Sed se vi intencas denove iom 
akrobati aŭ prestidigiti, aŭ kio ajn estis, prefere avertu la 
personaron antaŭe — kaj avertu min. Ni estas ĉi tie iom 
suspektemaj pri ĉio eksterordinara — mistera, se vi min 
komprenas; kaj ni ne simpatias subite tion. 

— Nenion similan mi denove faros, s-ro Buterburo, mi 
promesas tion. Kaj nun mi verŝajne enlitiĝos. Ni ekiros frue 
en la mateno. Ĉu vi certigos, ke niaj poneoj estos pretaj ĝis 
la oka horo? 

— Tre bone! Sed antaŭ ol vi foriros, mi ŝatus interparoli kun 
vi private, s-ro Submonteto. loĵus revenis al mia menso, kion 
mi devus sciigi al vi. Espereble vi ne misakceptos ĝin. Kiam 
mi plenumos unu-du aferojn, mi venos al via ĉambro, se vi 
konsentas. 

— Certe! — diris Frodo, sed lia koro peziĝis. Li scivolis, kiom 
da privataj interparoloj li spertos antaŭ ol enlitiĝi, kaj kion ili 
rivelos. Ĉu ĉiuj tiuj personoj estas ligitaj kontraŭ lin? Li 
komencis suspekti, ke eĉ la grasa vizaĝo de maljuna 
Buterburo kaŝas minacajn planojn. 



10 


Paŝegulo 

Frodo, Grinĉjo kaj Sam reiris al la saloneto. Mankis lumo. 
Gaja ne estis tie, kaj la fajro malardiĝis. Nur reflamiginte 
balge la cindrojn kaj surĵetinte unu-du ŝtipojn ili eltrovis, ke 
Paŝegulo estis akompaninta ilin. Jen li sidis trankvile sur 
seĝo apud la pordo! 


— Nu do! — diris Grinĉjo. — Kiu estas vi, kaj kion vi deziras? 

— Mi nomiĝas Paŝegulo, — li respondis, — kaj via amiko eble 
forgesis, ke li promesis kvietan interparolon kun mi. 

— Vi diris, ke mi eble aŭdos ion por mi avantaĝan, ŝajnas al 
mi, — diris Frodo. — Kion vi volas diri? 

— Plurajn aferojn, — respondis Paŝegulo. — Sed 
kompreneble, mi postulos mian pagon. 

— Kion signifas tio? — demandis Frodo akre. 

— Ne timu! Mi celas ĝuste jenon: Mi diros al vi mian sciaĵon, 
kaj donos al vi bonan konsilon — sed mi postulos 
rekompencon. 

— Kaj tio estos kia, mi petas? — diris Frodo. Li suspektis, ke li 
kontaktiĝis kun fripono, kaj li pensis malserene, ke li 
kunportis nur malmulte da mono. La tuto apenaŭ 
kontentigus friponon, kaj li ne povis malhavi eĉ parton da ĝi. 

— Ne pli ol vi kapablos pagi, — respondis Paŝegulo kun 
malrapida rideto, kvazaŭ li divenus la pensojn de Frodo. 

— Nur jenon: vi devos permesi, ke mi akompanu vin, ĝis mi 
deziros forlasi vin. 



— Ĉu vere? — respondis Frodo, surprizite, sed ne multe 
malŝarĝite. — Eĉ se mi dezirus alian kunulon, mi ne 
konsentus al tia aranĝo, ĝis mi scius pli multe pri vi kaj viaj 
aferoj. 

— Bonege! — ekkriis Paŝegulo, transigante siajn krurojn kaj 
komforte rekliniĝante. — ŝajne vi resaĝiĝas, kaj tio estas 
bona afero. Gis nun vi estis tro senzorga. En ordo! Mi diros al 
vi mian sciaĵon, kaj lasos al vi decidi pri la rekompenco. Vi 
eble volonte ĝin donos, aŭdinte min. 

— Do, ek! — diris Frodo. — Kion vi scias? 

— Tro multe; tro multajn ombrajn aferojn, — diris Paŝegulo 
seriozege. — Sed kiom koncernas vin... — Li stariĝis kaj aliris 
la pordon, malfermis ĝin abrupte kaj trarigardis. Poste li 
fermis ĝin kviete kaj residiĝis. — Mi havas akrajn orelojn, 

— li daŭrigis, mallevante la voĉon, — kaj kvankam mi ne 
kapablas malaperi, mi ĉasis multajn sovaĝaĵojn kaj 
singardaĵojn, kaj mi kutime evitas vidiĝon, se mi volas. Nu, 
mi estis ĉi-vespere malantaŭ la dornbarilo sur la Vojo 
okcidente de Brio, kiam kvar hobitoj alvenis el la Montetaro. 
Ne necesas ripeti ĉion, kion ili diris al olda Bombadiljo aŭ 
unu al alia, sed unu afero interesis min. “Bonvolu memori, 

— diris unu el ili, — ke la nomo Baginzo devas ne menciiĝi. 
Mi estas s-ro Submonteto, se nomo estos mencienda”. Tiom 
interesis min tio, ke mi sekvis ilin ĉi tien. Mi transglitis la 
pordon ĝuste malantaŭ ili. Eble s-ro Baginzo havas honestan 
kialon por kaŝi sian nomon; sed se jes, mi volus konsili al li 
kaj liaj amikoj, ke ili estu pli singardaj. 

— Mi ne komprenas, kial devus mia nomo koncerni iun ajn 
en Brio, — diris Frodo kolere, — kaj la kialo de via interesiĝo 
pri ĝi restas klarigota. S-ro Paŝegulo eble havas honestan 
kialon por spioni kaj subaŭskulti; sed se jes, mi konsilas al li 
konigi ĝin. 



— Bone respondite! — diris Paŝegulo ridante. — Sed la 
klarigo estas simpla: mi serĉis hobiton nomatan Frodo 
Baginzo. Mi volis lin trovi rapide. Mi sciiĝis, ke li elportas el 
la Provinco, nu, sekreton, kiu koncernas min kaj miajn 
amikojn. Nu, ne miskomprenu min! — li kriis, kiam Frodo 
leviĝis de sia seĝo, kaj Sam saltstariĝis brovumante. — Mi 
gardos la sekreton pli bone ol vi, kaj singardo estas 
bezonata! — Li kliniĝis antaŭen kaj alrigardis ilin. — Gvatu 
ĉiun ombron! Nigraj Rajdantoj trapasis Brion. Lunde unu 
venis laŭ la Verdvojo de la nordo, oni diras; kaj alia aperis 
poste, venante laŭ la Verdvojo el la sudo. 

Sekvis silento. Finfine Frodo diris al Grinĉjo kaj Sam: 

— Mi devis konjekti tion pro la maniero de la pordista saluto. 
Kaj ŝajnas, ke la tavernestro aŭdis ion. Kial li insistis, ke ni 
aliĝu al la societo? Kaj kial, je kukolo, ni kondutis tiel stulte: 
ni estus devintaj resti kviete en tiu ĉi saloneto. 

— Estus preferinde, — diris Paŝegulo. — Mi malhelpus vian 
eniron en la komunan salonon, se mi povus; sed la 
tavernestro ne volis enlasi min al vi, nek transdoni mesaĝon. 

— Ĉu vi supozas, ke li... — komencis Frodo. 

— Ne, mi ne pensas ion malbonan pri olda Buterburo. Tamen 
li ne tute ŝatas misterajn trampojn miaspecajn. — Frodo ĵetis 
al li rigardon perpleksan. — Nu, mi havas aspekton iom 
friponecan, ĉu ne? — diris Paŝegulo kun tordiĝo de sia lipo 
kaj stranga ekbrilo en la okuloj. — Sed espereble ni pli bone 
konatiĝos. Kiam tio okazos, kredeble vi klarigos, kio okazis 
fine de via kanto. Pro tiu eta truketo... 

— Tio estis kompleta akcidento! — interrompis Frodo. 

— Mi scivolas, — diris Paŝegulo. — Akcidento, do. Tiu 
akcidento danĝerigis vian situacion. 



— Apenaŭ pli ol antaŭe, — diris Frodo. — Mi sciis, ke tiuj 
Rajdantoj persekutas min; sed ĉiuokaze nun ili ŝajne 
maltrafis min kaj foriris. 

— Ne kalkulu pri tio! — diris Paŝegulo akre. — lli revenos. Kaj 
alvenos pliaj. Ekzistas aliaj. Mi konas la nombron. Mi konas 
tiujn Rajdantojn. — Li paŭzis, kaj liaj okuloj iĝis malvarmaj 
kaj malmolaj. — Kaj iuj personoj en Brio ne estas fidindaj. 
Ekzemple Vilĉjo Filikĉjo. Li havas misan reputacion en 
Brilando, kaj stranguloj vizitas lian domon. Vi certe rimarkis 
lin en la societo: brunvizaĝa rikana ulo. Li estis tre intima 
kun unu el la sudaj fremduloj, kaj ili elglitis kune tuj post via 
“akcidento”. Ne ĉiuj sudanoj bonintencas; kaj se temas pri 
Filikĉjo, li vendus ion ajn al iu ajn; aŭ misfarus poramuziĝi. 

— Kion vendos Filikĉjo, kaj kiel mia akcidento koncernas lin? 

— diris Frodo, obstinante malkompreni la aludojn de 
Paŝegulo. 

— Informojn pri vi, kompreneble, — respondis Paŝegulo. 

— Priskribo de via prezentiĝo estus tre interesa al certaj 
personoj. Post tio ili apenaŭ bezonus informiĝi pri via reala 
nomo. Ŝajnas al mi nurtro probable, ke ili aŭdos pri tio 
antaŭ ol forpasos tiu ĉi nokto. Ĉu tio sufiĉas? Vi povas fari 
laŭplaĉe pri la rekompenco, akceptu min kiel gvidiston aŭ 
ne. Sed mi eble diru, ke mi konas ĉiujn landojn inter la 
Provinco kaj la Nebulecaj Montaroj, ĉar mi travagis ilin dum 
multaj jaroj. Mi estas pli aĝa ol mi aspektas. Mi eble pruviĝus 
utila. Vi devos forlasi la senŝirman vojon post la hodiaŭa 
nokto; ĉar la Rajdantoj deĵoros sur ĝi tage kaj nokte. Vi eble 
eskapos el Brio, kaj estos al vi permesate antaŭeniri dum la 
suno surĉielas, sed vi ne iros tre foren. Ili atingos vin en 
sovaĝejo, en iu malluma loko, kie helpo mankas. Ĉu vi 
deziras, ke ili trovu vin? Ili estas teruraj! 



La hobitoj alrigardis lin, kaj vidis surprizite, ke lia vizaĝo 
estas tordita kvazaŭ pro doloro, kaj liaj manoj kroĉegas la 
brakapogilojn de lia seĝo. La ĉambro estis tre kvieta kaj 
senmova, kaj la lumo ŝajnis malbriliĝinta. Dum kelka tempo 
li sidis kun la okuloj nevidantaj kvazaŭ marŝante en fora 
rememoro aŭ aŭskultante malproksimajn sonojn en la nokto. 

— Jen! —li diris post momento, movante la manon sursia 
frunto. — Eble mi scias pri tiuj persekutantoj pli multe ol vi. 
Vi timas ilin, sed vi ankoraŭ ne timas ilin sufiĉe. Morgaŭ vi 
devos eskapi, se vi povos. Paŝegulo povos konduki vin laŭ 
padoj tre malofte tretitaj. Ĉu vi akceptos lin? 

Sekvis peza silento. Frodo nenion respondis, lia menso estis 
konfuzita pro dubo kaj timo. Sam paŭtis, rigardis sian 
mastron kaj finfine li elpuŝis: 

— Kun via permeso, s-ro Frodo, mi dirus ne! Tiu ĉi Paŝegulo, 
li konsilas kaj diras, ke ni gardu nin; kaj mi al tio diras jes!, 
kaj ni komencu pri li. Li venas el Sovaĝujo, kaj neniam mi 
aŭdis bonon pri tiaj personoj. Li scias ion, estas evidente, kaj 
pli ol plaĉas al mi, sed tio ne estas kialo por permesi, ke li 
konduku nin al iu malluma loko malproksime de helpo, kiel li 
esprimis tion. 

Grinĉjo movetiĝis kaj mienis malserene. Paŝegulo ne 
respondis al Sam, sed turnis siajn akrajn okulojn al Frodo. 
Frodo vidis tiun rigardon kaj sin forturnis. 

— Ne, — li diris malrapide. — Mi ne konsentas. Mi pensas, mi 
pensas, ke vi ne estas vere tia, kia vi elektas aspekti. 
Komence vi parolis al mi kvazaŭ la briano, sed ŝanĝiĝis via 
voĉo. Tamen Sam ŝajnas prava pri tio ĉi: mi ne komprenas, 
kial vi konsilas al ni singardon, kaj tamen petas, ke ni 
akceptu vin fideme. Kial la sinkaŝo? Kiu vi estas? Kion vi 
fakte scias pri — pri mia afero — kaj kiel vi tion eksciis? 



— La leciono pri singardemo estas bone lernita, — diris 
Paŝegulo kun seriozega rideto. — Sed singardemo estas unu 
afero kaj ŝanceliĝo estas alia. Vi neniam venos al Rivendelo 
per propraj rimedoj, kaj fido al mi estas via sola ebleco. Vi 
devas decidiĝi. Mi respondos iujn viajn demandojn, se tio 
helpos. Sed kial vi kredu mian historion, se vi ne fidas min 
ankoraŭ. Tamen jen ĝi... 

Tiumomente aŭdiĝis frapo ĉe la pordo. S-ro Buterburo venis 
kun kandeloj, kaj malantaŭ li estis Nobo kun vazoj da varma 
akvo. Paŝegulo repaŝis en malhelan angulon. 

— Mi venis por diri al vi bonan nokton, — diris la tavernestro, 
surtabligante la kandelojn. — Nobo! Portu la akvon al la 
ĉambroj! — Li enpaŝis kaj fermis la pordon. 

— Estas tiele, — li komencis, hezitema kaj aspekte 
ĉagrenita. — Se mi kaŭzis misaĵon, mi ege bedaŭras. Sed 
unu afero elpelas alian, kiel vi scias, kaj mi estas tre 
okupata. Sed unu afero post alia vigligis mian memoron ĉi- 
semajne, Mel oni diras; kaj espereble ne tro malfrue. Vidu, 
mi estis petita atenti pri hobitoj el la Provinco, kaj precipe pri 
unu laŭnome Baginzo. 

— Kaj kiel tio min koncernas? — demandis Frodo. 

— Ha! vi agu laŭvole, — diris la tavernestro implice. — Mi ne 
malkaŝos vin; sed mi estis informita, ke tiu Baginzo vojaĝos 
laŭ la nomo Submonteto, kaj al mi estis donita priskribo, kiu 
sufiĉe taŭgas al vi, se mi rajtas tion diri. 

— Ĉu vere? Do konigu ĝin! — diris Frodo, malsaĝe 
interrompante. 

— “Grasuleto ruĝvanga”, — diris s-ro Buterburo solene. 
Grinĉjo subridis, sed Sam mienis indigniĝon. — 'Tio ne 
multe helpos vin: tiaj estas plimultaj hobitoj, Barlo, — li diris 



al mi'', — daŭrigis s-ro Buterburo ekrigardante Grinĉjon. 

"Sed tiu ĉi estas pli alta ol iuj kaj pli bela ol la plimultaj, kaj li 
havas mentonan fendeton: viglulo kun brilaj okuloj". 
Pardonu, sed tion diris li, ne mi. 

— Tion diris li? Kaj kiu estis li? — demandis Frodo scivoleme. 

— Ha! Tiu estis Gandalfo, se vi scias, al kiu mi aludas. Oni 
diras, ke li estas sorĉisto, sed, ĉu tiel aŭ ne, li estas mia bona 
amiko. Sed mi jam ne scias, kion li diros al mi, se mi lin 
revidos: acidigos mian tutan bieron aŭ igos min ligna ŝtipo, 
ne mirigus min. Li estas iom malpacienca. Tamen farite ne 
povas esti malfarite. 

— Nu, kion vi faris? — diris Frodo, senpaciencante pri la 
malrapida disvolvo de liaj pensoj. 

— Kien mi alvenis? — diris la tavernestro, paŭzante kaj 
klakigante la fingrojn. — Ha, jes! Maljuna Gandalfo. Antaŭ tri 
monatoj li enpaŝis rekte en mian ĉambron, nefrapinte: 

"Barlo, mi ekiros morgaŭ. Ĉu vi faros al mi komplezon?" 

— "Necesas ĝin nur nomi", — mi diris. — "Mi hastas, — diris 
li, — kaj mi mem ne disponas tempon, sed mi deziras sendi 
mesaĝon al la Provinco. Ĉu vi konas iun, kiun vi povos sendi, 
kaj fidi, ke li iru?" — "Mi povas trovi iun, — mi diris, — eble 
morgaŭ aŭ postmorgaŭ". — "Estu morgaŭ", — li diris, kaj 
poste transdonis al mi leteron. — Gi estas adresita sufiĉe 
klare, — diris s-ro Buterburo, elpoŝigante leteron, kaj 
laŭtlegante malrapide kaj fiere (li fieris pri sia reputacio de 
legoscianto) la adreson: 

S-ro FRODO BAGINZO, BAG-ENDO, HOBITURBO en la 
PROVINCO. 


— Letero al mi de Gandalfo! — kriis Frodo. 



— Ha! — diris s-ro Buterburo. — Do via ĝusta nomo estas 
Baginzo? 

— Tiel estas, — diris Frodo, — sed prefere tuj donu al mi tiun 
leteron kaj klarigu, kial vi neniam sendis ĝin. Vi ja venis por 
sciigi tion al mi, supozeble, kvankam vi bezonis longan 
tempon poratingi la celon. 

Kompatinda s-ro Buterburo aspektis ĉagrenita. 

— Vi pravas, mastro, — li diris, — kaj mi petas vian 
pardonon. Kaj mi morte timas tion, kion diros Gandalfo, se el 
tio venos io misa. Sed ne intence mi retenis ĝin. Mi formetis 
ĝin sekure. Poste mi trovis neniun, kiu pretis iri al la Provinco 
la morgaŭan, nek la postan tagon, kaj neniu el miaj propraj 
servistoj estis malhavebla; kaj poste unu afero post alia 
forpelis tion el mia menso. Mi estas homo okupata. Mi faros, 
kion mi povos, por rebonigi la aferon, kaj se mi povos iel 
helpi, necesas ĝin nur nomi. Flankenigante la leteron, mi 
promesis al Gandalfo neniom malpli. “Barlo, — li diris al mi, 

— tiu mia amiko el la Provinco eble venos ĉi tien post 
nelonge, li kaj alia. Li nomos sin Submonteto. Memoru tion! 
Sed ne necesas starigi demandojn. Kaj se mi ne akompanos 
lin, li eble havos problemojn, kaj li eble bezonos helpon. Fam 
kion vi povos por li, kaj mi estos danka”, — li diris. Kaj jen vi 
estas, kaj problemoj ne malproksimas verŝajne. 

— Kion vi celas? — demandis Frodo. 

— Tiuj nigruloj, — diris la tavernestro, mallaŭtigante la 
voĉon. — lli serĉas Baginzon, kaj se ili bonintencas, tiam mi 
estas hobito. Tio estis lunde, kaj ĉiuj hundoj bojis kaj la 
anseroj kriĉis. Malordinaraĵo, mi nomis tion. Nobo venis kaj 
diris al mi, ke du nigruloj estas ĉe la pordo demandante pri 
hobito nomata Baginzo. La haroj de Nobo hirtiĝis. Mi ordonis 
al la nigruloj foriri kaj klakfermis la pordon antaŭ ili, sed ili 



starigis la saman demandon tra la tuta vojo ĝis Arketo, mi 
aŭdis. Kaj ankaŭ tiu disirulo Paŝegulo starigadis demandojn. 
Li provis eniri ĉi tien al vi, antaŭ ol vi manĝis aŭ trinkis, tion 
li faris. 

— Tion li faris! — diris Paŝegulo subite, enpaŝante en la 
lumon. — Kaj multe da ĝeno estus ŝparita, se vi enlasus lin, 
Barlimano. 

La tavernestro eksaltis surprizite. 

— Vi! — li kriis. — Vi ĉiam enpuŝiĝas. Kion vi nun volas? 

— Li ĉeestas laŭ mia permeso, — diris Frodo. — Li venis por 
proponi al mi helpon. 

— Nu, vi regas la propran aferon, eble, — diris s-ro 
Buterburo, rigardante suspekteme al Paŝegulo. — Sed se mi 
estus kiel vi perpleksigita, mi ne aliĝus al disirulo. 

— Al kiu vi aliĝus do? — demandis Paŝegulo. — Ĉu al grasa 
tavernestro, kiu memoras sian propran nomon nur pro tio, ke 
oni kriadas ĝin al li la tutan tagon? Ili ne povas resti eterne 
ĉe La Poneo, kaj ili ne povas iri hejmen. Antaŭ ili estas longa 
vojo. Ĉu vi akompanos ilin kaj fortenos la nigrulojn? 

— Mi? Forlasi Brion! Tion mi ne faros kontraŭ iom ajn da 
mono, — diris s-ro Buterburo, mienante vere timigite. — Sed 
kial vi ne povas resti ĉi tie kviete dum kelka tempo, s-ro 
Submonteto? Kiaj estas tiuj strangaj okazaĵoj? Kion celas tiuj 
nigruloj, kaj de kie ili venas, mi volus scii? 

— Mi bedaŭras, ke mi ne povas klarigi ĉion, — respondis 
Frodo. — Mi estas laca kaj tre zorgoplena, kaj la rakonto 
estas longa. Sed se vi intencas helpi min, mi devas averti 
vin, ke danĝero vin minacos tiel longe, kiel mi estas en via 



domo. Tiuj Nigraj Rajdantoj, mi ne certas, sed mi opinias, mi 
timas, ke ili venis de... 

— Ili venis de Mordoro, — diris Paŝegulo per mallaŭta voĉo. 

— De Mordoro, Barlimano, se tio signifas ion ajn al vi. 

— Gardu nin! — kriis s-ro Buterburo, paliĝante; la nomo 
evidente estis konata al li. — Tio estas la plej malbona 
novaĵo veninta al Brio dum mia vivo. 

— Tia ĝi estas, — diris Frodo. — Ĉu vi ankoraŭ pretas helpi 
min? 

— Mi pretas, — diris s-ro Buterburo. — Pli ol antaŭe. 

Kvankam mi ne scias kion povas fari tia, kia mi, kontraŭ, 
kontraŭ... — li hezitis. 

— Kontraŭ la Ombro en la Oriento, — diris Paŝegulo kviete. 

— Ne multe, Barlimano, sed ĉiu malmulto helpas. Vi povas 
permesi, ke s-ro Submonteto tranoktu ĉi tie hodiaŭ, kiel s-ro 
Submonteto, kaj vi povasforgesi la nomon Baginzo, ĝis li 
estos malproksime for. 

— Tion mi faros, — diris Buterburo. — Sed ili malkovros, ke li 
estas ĉi tie, sen mia helpo, mi timas. Estas domaĝe, ke s-ro 
Baginzo atentigis pri si hodiaŭ vespere, se diri nenion plian. 
Tiu rakonto pri la foriro de s-ro Bilbo estas aŭdita en Brio 
antaŭ la hodiaŭa vespero. Eĉ nia Nobo okupiĝis pri 
konjektado en sia lanta kapo, kaj troviĝas aliaj en Brio pli 
penskapablaj ol li. 

— Nu, ni povas nuresperi, ke la Rajdantoj ne ankoraŭ 
revenos, — diris Frodo. 

— Espereble ne, efektive, — diris Buterburo. — Sed ĉu 
fantomoj aŭ ne, ili ne tiel facile eniros La Poneon. Ne ĝenu 
vin ĝis la mateno. Nobo nenion diros. Neniu nigrulo trapasos 



miajn pordojn, dum mi ankoraŭ kapablas stari. Mi kaj miaj 
servistoj deĵoros hodiaŭ nokte; sed prefere vi iom dormu, se 
vi povas. 

— Ĉiuokaze necesas, ke oni voku nin frumatene, — diris 
Frodo. — Ni devos ekiri laŭeble frue. Matenmanĝon je la sesa 
kaj duono, mi petas. 

— Bone! Mi aranĝos la mendon, — diris la tavernestro. 

— Bonan nokton, s-ro Baginzo — Submonteto, mi devus diri! 
Bonan nokton — nu, mi estu benita! Kie estas via s-ro 
Brandoboko? 

— Mi ne scias, — diris Frodo, subite ĉagrenite. Ili forgesis pri 
Gaja, kaj iĝis malfrue. — Mi timas, ke li foriris. Li diris ion pri 
spiro da freŝa aero. 

— Nu, vi ja bezonas prizorgadon, senerare: via grupo agas 
kvazaŭ feriante! — diris Buterburo. — Mi devas iri kaj ŝlosi la 
pordojn tuje, sed mi certigos, ke via amiko estu enlasita, 
kiam li venos. Prefere mi sendu Nobon por lin serĉi. Bonan 
nokton al vi ĉiuj! — Finfine s-ro Buterburo eliris, post plia 
dubema rigardo al Paŝegulo kaj skuo de la kapo. Liaj paŝoj 
forsoniĝis laŭ la koridoro. 

— Nu? — diris Paŝegulo. — Ĉu vi intencas malfermi tiun 
leteron? Frodo zorge ekzamenis la sigelon antaŭ ol rompi 
ĝin. Ĝi certe ŝajnis de Gandalfo. Interne, skribite per la forta 
sed eleganta manskribo de la sorĉisto, estis jena mesaĝo: 

LA PRANCA PONEO, BRIO. 

Jarmeza Tago, Provinca Jaro, 1418. 

Kara Frodo, 



Atingis min ĉi tie malbona sciigo. Mi devas tuj foriri. 
Prefere vi forlasu baldaŭ Bag-Endon, kaj forlasu la 
Provincon plej malfrue fine de julio. Mi revenos kiel eble 
plej baldaŭ; kaj mi sekvos vin, se mi trovos, ke vi foriris. 
Lasu mesaĝon por mi ĉi tie, se vi trapasos Brion. Vi 
povasfidi al la tavernestro (Buterburo). Vi eble 
renkontos survoje amikon mian: Viro,maldika, malhela, 
alta, de iuj nomata Paŝegulo. Li konas nian aferon kaj 
helpos vin. Celu al Rivendelo. Tie mi esperas renkonti 
vin denove. Se mi ne venos, Elrondo konsilos al vi. 

Via haste 

GANDALFOf^ 

PS. NE uzu Ĝin denove, tute nenial! Ne vojaĝu 
dumnokte! 

PPS. Certiĝu, ke tiu estas la malfalsa Paŝegulo. Sur la 
vojoj estas multaj fremduloj. Lia vera nomo estas 
Aragorno. 

Oro ne ĉiam ekbrilas, 

Ne ĉiuj vagantoj paneas; 

Forta maljun' ne senilas, 

Profunda radik' ne pereas. 

El cindroj la fajro denovos, 

El ombroj la lumo resaltos; 

La glavo rompita renovos, 

Senkrona la reĝ' reekzaltos. 

■F 

m 

PPPS. Mi esperas, ke Buterburo ekspedos tion ĉi 
senprokraste. Inda homo, sed lia memoro similas al 



deponejo: aĵo bezonata ĉiam estas superŝutita. Se li 
forgesos, mi lin rostos. 

Ĝis revido! 

Frodo legis silente la leteron, kaj poste transdonis ĝin al 
Grinĉjo kaj Sam. 

— Vere, olda Buterburo fuŝegis! — li diris. — Li meritas 
rostiĝon. Se mi ricevus tion tuj, ni eble ĉiuj estus jam sekuraj 
en Rivendelo. Sed kio povis okazi al Gandalfo? Li skribas, 
kvazaŭ li alirus grandan danĝeron. 

— Tion li faris jam de multaj jaroj, — diris Paŝegulo. 

Frodo sin turnis kaj rigardis lin penseme, scivolante pri la 
dua postskribo de Gandalfo. 

— Kial vi ne diris al mi, ke vi estas amiko de Gandalfo? Tio 
ŝparigus tempon. 

— Ĉu vere? Ĉu iu el vi min kredis ĝis nun? — diris Paŝegulo. 

— Mi sciis nenion pri tiu letero. Laŭ mia scio mi devis 
persvadi vin, ke vi fidu al mi sen pravoj, se mi esperis helpi 
al vi. Ĉiuokaze mi ne intencis tuj rakonti ĉion pri mi. Mi devis 
studi vin unue, kaj certiĝi pri vi. La Malamiko jam pli frue 
aranĝis kaptilojn por mi. Tuj kiam mi decidiĝis, mi estis preta 
respondi kion ajn vi demandos. Sed konfesinde, — li aldonis 
kun stranga rido, — mi esperis, ke vi akceptos min 
propramerite. Persekutato foje enuiĝas pri malfido kaj 
sopiras amikecon. Sed verŝajne mia aspekto malhelpas tion. 

— Tio jes — unuavide, almenaŭ, — ridis Grinĉjo pro subita 
malŝarĝo, leginte la leteron de Gandalfo. — Sed bela faro 
estas pruva faro, kiel ni diras en la Provinco; kaj sendube ni 
ĉiuj aspektos iom simile, pasiginte tagojn kuŝe sub heĝoj kaj 
en fosaĵoj. 



— Necesos pli ol kelkaj tagoj, semajnoj aŭ jaroj da vagado en 
Sovaĝujo porvin aspektigi kiel Paŝegulo, — li respondis. 

— Kaj pli frue vi mortos, se vi ne estas pli fortikaj ol ŝajnas. 

Grinĉjo senentuziasrniĝis; sed Sam ne estis malkuraĝigita, 
kaj li daŭre rigardis Paŝegulon dubeme. 

— Kiel ni sciu, ke vi estas tiu Paŝegulo, pri kiu skribis 
Gandalfo? — li demandis. — Vi neniam menciis Gandalfon 
ĝis aperis tiu letero. Eble vi estas aktoranta spiono, laŭ ĉio 
konata al mi, kiu klopodas persvadi nin al via akompano. 

Eble vi mortigis la malfalsan Paŝegulon kaj prenis liajn 
vestaĵojn. Kion vi volas diri pri tio? 

— Ke vi estas bravulo, — respondis Paŝegulo; — sed 
bedaŭrinde mia sola respondo al vi, Sam Vato, estas jena. Se 
mi mortigus la malfalsan Paŝegulon, mi kapablus mortigi vin. 
Kaj mi estus jam vin mortiginta sen tiom da parolado. Se mi 
celus la Ringon, mi povus havi ĝin — jam! 

Li stariĝis, kaj ŝajnis subite plialtiĝi. En liaj okuloj brilis lumo, 
akra kaj komanda. Retropuŝinte sian mantelon, li metis 
manon al la tenilo de glavo, kiu pendis kaŝite ĉe lia flanko. Ili 
ne aŭdacis moviĝi. Sam sidis kaj mute gapis lin. 

— Sed feliĉe mi estas la malfalsa Paŝegulo, — li diris, 
subenrigardante al ili kun vizaĝo mildigita de subita rideto. 

— Mi estas Aragorno filo de Aratorno, kaj se mi povos per 
vivo aŭ per morto vin savi, mi tion faros. 

Sekvis longa silento. Finfine Frodo ekparolis heziteme. 

— Mi kredis vin amiko antaŭ ol la letero venis, — li diris, 

— aŭ almenaŭ mi volis tion. Vi plurfoje timigis min hodiaŭ 
vespere, sed neniam tiel, kiel timigus servistoj de 1' 
Malamiko, aŭ tion mi imagas. Al mi ŝajnas, ke iu el ties 



spionoj — nu, aspektas pli fidinda kaj sentiĝas pli misa, se vi 
komprenas. 

— Mi komprenas, — ridis Paŝegulo. — Mi aspektas mise kaj 
sentiĝas fidinde. Ĉu tiel? Oro ne ĉiam ekbrilas, ne ĉiuj 
vagantoj paneas. 

— Ĉu do la versoj estas pri vi? — demandis Frodo. — Mi ne 
povis kompreni, pri kio temas. Sed kiel vi sciis, ke ili estas en 
la letero de Gandalfo, se vi ĝin neniam vidis? 

— Mi ne sciis, — li respondis. — Sed mi estas Aragorno, kaj 
tiuj versoj konvenas al tiu nomo. — Li elingigis sian glavon, 
kaj ili vidis, ke la klingo estas efektive rompita unu futon sub 
la tenilo. — Ne multe utilas, ĉu, Sam? — diris Paŝegulo. 

— Sed proksimiĝas la tempo, kiam ĝi estos nove forĝita. 

Sam diris nenion. 

— Nu, — diris Paŝegulo, — kun permeso de Sam, mi nomos 
tion aranĝita. Paŝegulo estos via gvidanto. Ni havos 
malserenan vojaĝon morgaŭ. Eĉ se estos permesate al ni 
forlasi Brion sen malhelpoj, ni vere ne povas esperi, ke ni 
lasos ĝin nerimarkate. Sed mi klopodos perdiĝi laŭeble 
baldaŭ. Mi konas unu-du vojojn el Brilando krom la ĉefa vojo. 
Se fine ni forskuos la persekuton, mi celos al Veterverto. 

— Ĉu Veterverto? — diris Sarn. — Kio estas tio? 

— Ĝi estas monteto, ĝuste norde de la Vojo, proksimume 
duonvoje de ĉi tie al Rivendelo. Gi ebligas larĝan vidkampon 
ĉiudirekten; kaj tie ni havos eblecon ĉirkaŭrigardi. Gandalfo 
venos al tiu punkto, se li sekvos nin. Post Veterverto nia 
vojaĝo plimalfaciliĝos, kaj ni devos elekti inter diversaj 
danĝeroj. 

— Kiam vi lastfoje vidis Gandalfon? — demandis Frodo. — Ĉu 
vi scias, kie li estas, aŭ kion li faras? 



Paŝegulo gravmienis. 


— Mi ne scias, — li diris. — Mi akompanis lin okcidenten 
printempe. Mi ofte deĵoris rande de la Provinco dum la 
pasintaj kelkaj jaroj, kiam li okupiĝis aliloke. Li malofte lasis 
ĝin negardita. Ni lastfoje renkontiĝis la unuan de majo: ĉe 
trapasejo Sarno sur Brandovino. Li diris al mi, ke lia afero 
kun vi rezultis bone, kaj vi ekiros al Rivendelo en la lasta 
semajno de septembro. Ĉar mi sciis, ke li apudas vin, mi 
foriris laŭ propra vojaĝo. Kaj tio pruviĝis misa; ĉarevidente 
atingis lin ia sciigo kaj mi ne kunestis por helpi. 

» Mi havas zorgojn, la unuan fojon de kiam mi ekkonis lin. Ni 
devus ricevi mesaĝon, eĉ se li ne povis veni mem. Kiam mi 
revenis, antaŭ multaj tagoj, mi aŭdis malbonan novaĵon. 
Larĝe disvastiĝis onidiro, ke Gandalfo netroveblas, kaj la 
Rajdantoj estas viditaj. Tion diris al mi la elfa popolo de 
Gildoro; kaj poste ili sciigis al mi, ke vi forlasis vian hejmon; 
sed mankis sciigo, ke vi forlasis Boklandon. Mi gvatis la 
Orientan Vojon zorgoplene. 

— Ĉu vi opinias, ke la Nigraj Rajdantoj estas implikitaj en tio 

— mi volas diri, en la netrovebleco de Gandalfo? 

— demandis Frodo. 

— Mi scias nenion, kio povis malhelpi lin, krom la Malamiko 
mem, — diris Paŝegulo. — Sed ne malesperu! Gandalfo estas 
pli potenca, ol scias vi Provincanoj — kutime vi vidas nur 
liajn ŝercojn kaj ludilojn. Sed tiu ĉi nia afero estos lia plej 
peza tasko. 

Grinĉjo oscedis. 

— Pardonpete, — li diris, — sed mi estas morte laca. Malgraŭ 
la tuta danĝero kaj zorgo mi devas enlitiĝi, aŭ dormi sur la 
seĝo. Kie estas tiu folulo, Gaja? Estus la fina bato, se ni 
devus eliri en la mallumon por serĉi lin. 



Ĝuste tiam ili aŭdis klakon de pordo. Poste piedoj kure 
alvenis laŭ la koridoro. Gaja enkuregis, sekvate de Nobo. Li 
haste fermis la pordon, kaj apogiĝis al ĝi. Li estis spireganta. 
Ili fiksrigardis lin timigite dum momento antaŭ ol li elpuŝis: 

— Mi vidis ilin, Frodo! Mi vidis ilin! Nigrajn Rajdantojn! 

— Nigrajn Rajdantojn! — kriis Frodo. — Kie? 

— Ĉi tie. En la vilaĝo. Mi restis endome dum unu horo. Poste, 
ĉar vi ne revenis, mi eliris por promeni. Mi jam revenis kaj 
staris ekster la lumo de la lampo rigardante la stelojn. Subite 
mi ektremis kaj sentis, ke alrampas io horora: troviĝis ia 
ombro pli profunda inter la ombroj aliflanke de la vojo, ĝuste 
lime de la lamplumo. Gi forglitis tuj en la mallumon sensone. 
Ĉevalo ne troviĝis. 

— Laŭ kiu direkto ĝi foriris? — demandis Paŝegulo subite kaj 
akre. Gaja surpriziĝis, rimarkante la fremdulon je la unua 
fojo. 

— Daŭrigu! — diris Frodo. — Li estas amiko de Gandalfo. Mi 
klarigos poste. 

— Ĝi ŝajnis foriri laŭ la Vojo, orienten, — daŭrigis Gaja. — Mi 
provis sekvi. Kompreneble, ĝi malaperis preskaŭ tuj; sed mi 
ĉirkaŭiris la angulon kaj iris antaŭen ĝis la lasta domo apud 
la Vojo. 

Paŝegulo mire rigardis Gajan. 

— Vi havas bravan koron, — li diris, — sed tio estis stulta. 

— Mi ne scias, — diris Gaja. — Nek brava, nek stulta, ŝajnas 
al mi. Mi apenaŭ regis min. lel mi ŝajnis tiriĝi. Ĉiuokaze, mi 
iris, kaj subite mi aŭdis voĉojn apud la dornbarilo. Unu 
murmuris, kaj la alia flustris aŭ siblis. Eĉ unu vorton de la 



diraĵo mi ne kaptis. Mi ne alrampis pli proksimen, ĉar mi 
komencis tremi per la tuta korpo. Poste mi ektimegis, kaj mi 
retroturniĝis, kaj estis ĝuste ekkuronta hejmen, kiam io 
venis de malantaŭe kaj mi... mi falis. 

— Mi trovis lin, sinjoro, — enŝovis Nobo. — S-ro Buterburo 
sendis min kun lanterno. Mi iris ĝis la Okcidenta pordego, kaj 
poste revene al la Suda pordego. Tute proksime al la domo 
de Vilĉjo Filikĉjo, mi pensis vidi ion sur la Vojo. Mi tion ne 
ĵure atestus, sed ŝajnis al mi, ke du viroj kliniĝas super io, 
ĝin levante. Mi ekkriis, sed kiam mi atingis la lokon, ili ne 
videblis, kaj nur s-ro Brandoboko kuŝis apud la vojo. Li ŝajnis 
dormanta. “Ŝajnis al mi, ke mi falis en profundan akvon”, 

— ii diris al mi, kiam mi skuis lin. Tre stranga li estis, kaj tuj 
kiam mi vekis Mn, li stariĝis kaj ekkuris denove ĉi tien 
kvazaŭ leporo. 

— Bedaŭrinde tio estas vera, — diris Gaja, — kvankam mi ne 
scias, kion mi diris. Mi spertis koŝmaron, kiun mi ne povas 
rememori. Mi kolapsis. Mi ne scias, kio min tuŝis. 

— Mi scias, — diris Paŝegulo. — La Nigra Spiro. La Rajdantoj 
verŝajne lasis ekstere siajn ĉevalojn, kaj trapasis sekrete la 
Sudan pordegon. Certe ili jam scias la tutan novaĵon, ĉar ili 
vizitis Vilĉjon Filikĉjon; kaj probable ankaŭ tiu sudano estis 
spiono. lo eble okazos dum la nokto, antaŭ ol ni forlasos 
Brion. 

— Kio okazos? — diris Gaja. — Ĉu ili atakos la tavernon? 

— Ne, mi pensas, ke ne, — diris Paŝegulo. — Ne ĉiuj estas 
jam ĉi tie. Kaj ĉiuokaze ne tiel ili agas. Ili plej fortas en 
mallumo kaj soleco; ili ne volas malkaŝe ataki domon, kie 
estas lumoj kaj multaj homoj — ne ĝis ili estas pelataj, ne 
dum ankoraŭ kuŝas antaŭ ni la multaj longaj mejloj de 
Eriadoro. Sed ilia potenco fontas en teruro, kaj jam iuj en 



Brio estas trafitaj de ili. Ili devigos tiujn mizerulojn fari ion 
misan: Filikĉjon kaj iujn el la fremduloj, kaj, eble ankaŭ la 
pordiston. Ili interparolis kun Henĉjo ĉe la Okcidenta 
pordego lunde. Mi rigardis ilin. Li estis pala kaj tremanta, 
kiam ili forlasis lin. 

— Ŝajnas, ke ni havas malamikojn ĉie, — diris Frodo. — Kion 
ni faru? 

— Restu ĉi tie kaj ne iru al viaj ĉambroj! Ili certe eltrovis pri 
kiuj ĉambroj temas. La hobito-ĉambroj havas fenestrojn, kiuj 
rigardas norden kaj proksimas al la tero. Ni restos ĉiuj kune 
kaj baros tiun ĉi fenestron kaj la pordon. Sed unue Nobo kaj 
mi alportos viajn pakaĵojn. 

Dum Paŝegulo forestis, Frodo rapide rakontis al Gaja pri ĉio 
okazinta post la vespermanĝo. Gaja ankoraŭ legis kaj 
pripensis la leteron de Gandalfo kiam Paŝegulo kaj Nobo 
revenis. 

— Nu, Mastroj, — diris Nobo, — mi ĉifis la litotukojn kaj 
enŝovis kapkusenon en la mezon de ĉiu lito. Kaj mi kreis 
belan imitaĵon de via kapo per bruna lana mato, s-ro Bag... 
Submonteto, sinjoro, — li aldonis rikane. 

— Tre vivsimila! — ridis Grinĉjo. — Sed kio okazos, kiam ili 
ekvidos la ŝajnigon? 

— Ni vidos, — diris Paŝegulo. — Ni esperu defendi la 
fortikaĵon ĝis la mateno. 

— Bonan nokton al vi, — diris Nobo, kaj foriris por ludi sian 
rolon en la pordgardado. 

Siajn pakaĵojn kaj ilaron ili amasigis sur la salonplanko. Ili 
puŝis malaltan seĝon kontraŭ la pordon kaj fermis la 
fenestron. Elgvatante, Frodo vidis, ke la nokto daŭre klaras. 



La Falĉilo[7] svingiĝis brile super Brimonteto. Li poste fermis 
kaj riglis la pezajn internajn ŝutrojn kaj kuntiris la kurtenojn. 
Paŝegulo hejtis la kamenon kaj blovestingis la kandelojn. 

La hobitoj kuŝiĝis sur siaj lankovriloj kun la piedoj direktitaj 
al la kameno, sed Paŝegulo ordigis sin sur la kontraŭporda 
seĝo. Ili interparolis dum iom da tempo, ĉar Gaja volis 
ankoraŭ starigi kelkajn demandojn. 

— Bovin' translunis muĝe! — subridis Gaja, volvante sin per 
sia lankovrilo. — Tre ridinde, Frodo! Sed mi volonte ĉeestus. 
La bravuloj en Brio ankoraŭ diskutos tion post cent jaroj. 

— Espereble, — diris Paŝegulo. 

Poste ili ĉiuj silentiĝis, kaj unu post alia la hobitoj 
endormiĝis. 


11 


Ponardo en mallumo 

Dum ili pretiĝis dormi en la taverno en Brio, mallumo kovris 
Boklandon; nebuleto vagis en la valetoj kaj laŭ la riverbordo. 
La domo en Stretkavo staris silenta. Dikulo Bolĝero singarde 
malfermis la pordon kaj elrigardis. Timosento kreskis en li la 
tutan tagon, kaj li povis nek trankvili nek enlitiĝi: en la 
senspira noktoaero ŝvebis minaco. Dum li fiksrigardis en la 
malhelon, nigra ombro moviĝis sub la arboj, la pordo ŝajne 
propravole malfermiĝis kaj senbrue refermiĝis. Timego 
ekkaptis lin. Tiam li fermis kaj riglis la pordon. 

La nokto plinigriĝis. Aŭdiĝis mallaŭta bruo de ĉevaloj kaŝe 
kondukataj laŭ la pado. Ekster la ĝardenpordo haltis kaj 
eniris tri nigraj figuroj, kiel ombroj de la nokto ŝtelirantaj 
trans la terenon. Unu iris ĝis la pordo, po unu al 
ambaŭflankaj domanguloj; kaj tie ili staris, senmovaj kiel 
ombroj de ŝtonoj, dum la nokto malrapide pasis. La domo kaj 
la kvietaj arboj ŝajnis atendi senspire. 

Okazis eta moviĝo en la foliaro, kaj koko kikerikis 
malproksime. Estis pasanta la frida horo antaŭ la tagiĝo. La 
apudporda figuro moviĝis. En la mallumo sen luno aŭ steloj 
ekbrilis elingita ponardo, kvazaŭ estus elingita lumo 
malvarmega. Aŭdiĝis bato, mallaŭta sed peza, kaj la pordo 
tremegis. 

— Malfermu, je la nomo de Mordoro! — diris voĉo maldensa 
kaj minaca. 

Je la dua bato la pordo cedis kaj malfermiĝis kun rompitaj 
tabuloj kaj frakasita seruro. La nigraj figuroj rapide eniris. 



Tiumomente, inter la apudaj arboj, korno klarionis. Gi traŝiris 
la nokton kvazaŭ incendio ĉe montosupro. 

VEKIĜU! TIMU! FAJRO! MALAMIKOJ! VEKIĜU! 

Dikulo Bolĝero ne restis senfara. Tuj kiam li vidis la 
malhelajn formojn ŝteliri el la ĝardeno, li sciis, ke li devas 
forkuri aŭ perei. Kaj li do kuris, tra la malantaŭa pordo, tra la 
ĝardeno, kaj tra la kampoj. 

Alveninte la plej proksiman domon, pli ol mejlon for, li falis 
sur la sojlo. 

— Ne, ne, ne! — li kriadis. — Ne, ne mi! Ne mi havas ĝin! 

— Pasis iom da tempo antaŭ ol oni povis kompreni, pri kio li 
babilas. Finfine ili konstatis, ke malamikoj troviĝas en 
Boklando, ia stranga invado el la Malnova Arbaro. Kaj tiam ili 
ne plu perdis tempon. 

TIMU! FAJRO! MALAMIKOJ! 

La brandobokoj blovis la Korn-alarmon de Boklando, kiu ne 
estis aŭdigita jam de cent jaroj, depost la alveno de blankaj 
lupoj, kiam Brandovino estis glaciigita. 

VEKIĜU! VEKIĜU! 

Fore aŭdiĝis respondaj kornoj. La alarmo disvastiĝis. 

La nigraj figuroj fuĝis el la domo. Unu el ili faligis hobitan 
mantelon sur la ŝtupo dum li kuris. Sur la pado hufobruo 
eksonis, kaj galopante foriris martelbate en la mallumon. Tra 
la tuta Stretkavo sonis kornoj klarionantaj, voĉoj kriantaj kaj 
piedoj kurantaj. Sed la Nigraj Rajdantoj rajdis tempeste al la 
Norda Pordego. Lasu la etulojn klarioni! Saŭrono pritraktos 
ilin poste. Intertempe ili havis alian taskon: ili jam sciis, ke la 



domo estas malplena kaj la Ringo foririnta. Ili surrajdis la 
gardantojn ĉe la pordego kaj malaperis el la Provinco. 

Frue dum la nokto Frodo vekiĝis el profunda dormo, subite, 
kvazaŭ maltrankviligis lin ia sono aŭ eeesto. Li vidis, ke 
Paŝegulo sidas vigla sur sia seĝo: ties okuloj ekbrilas pro la 
lumo de la fajro, kiu estis hejtita kaj hele flamis; sed li 
nenion signis nek iel moviĝis. 

Frodo baldaŭ reendormiĝis; sed liajn sonĝojn denove 
perturbis bruo de vento kaj galopantaj hufoj. La vento ŝajnis 
kurbiĝi ĉirkaŭ la domon kaj ĝin skui; kaj malproksime li 
aŭdis kornon malaplombe klarionantan. Li malfermis siajn 
okulojn kaj aŭdis viglan kikerikon de koko en la taverna 
korto. Paŝegulo estis malferminta la kurtenojn kaj repuŝis 
brue la ŝutrojn. En la ĉambro estis la unua griza taglumo, kaj 
malvarma aero eniris tra la malfermita fenestro. 

Tuj post kiam Paŝegulo vekis ĉiujn, li kondukis ilin al iliaj 
dormoĉambroj. Kiam ili vidis tiujn, ili ĝojis, ke ili akceptis lian 
konsilon: la fenestroj estis trudapertitaj kaj svingiĝis, kaj la 
kurtenoj klakflirtis, la litaĵoj estis disĵetitaj, kaj la kapkusenoj 
trapikitaj kaj ĵetitaj planken; la bruna mato estis disŝirita. 

Paŝegulo tuj iris venigi la tavernestron. Kompatinda s-ro 
Buterburo aspektis dormema kaj timigita. Li apenaŭ fermis 
la okulojn dum la tuta nokto (tion li diris), sed sonon li 
neniam aŭdis. 

— Neniam okazis tia afero dum mia vivo! — li kriis, levante 
terurite la manojn. — Gastoj malhelpataj dormi en la litoj, 
kaj cetere ruinigitaj bonstataj kapkusenoj! Gis kio ni venas? 

— Epoko malhela, — diris Paŝegulo. — Sed dume oni eble 
lasos vin trankvila, post liberiĝo de ni. Ni foriros tuj. Ne 
zorgu pri matenmanĝo: trinkaĵo kaj mordaĵo dumstare devos 
sufiĉi. Ni estos pakintaj post kelkaj minutoj. 



S-ro Buterburo rapidisfor, porcertiĝi, ke la poneoj estu 
pretigitaj, kaj poralporti al ili “mordaĵon”. Sed tre baldaŭ li 
revenis senespere. La poneoj malaperis! La stalpordoj estis 
ĉiuj malfermitaj nokte, kaj ĉiuj foriris: ne nur la poneoj de 
Gaja, sed ankaŭ ĉiuj aliaj ĉevaloj kaj brutoj de la loko. 

Frodo estis frakasita pro la sciigo. Kiel ili esperu atingi 
Rivendelon piede, persekutate de rajdantaj malamikoj? 
Same sukcese ili celus la lunon. Paŝegulo sidis silente dum 
kelka tempo, rigardante la hobitojn, kvazaŭ taksante ties 
forton kaj kuraĝon. 

— Poneoj ne helpus eskapi de la Rajdantoj, — li diris finfine, 
penseme, kvazaŭ li divenis tion, kion Frodo pensas. — Ni ne 
irus multe malpli rapide piede sur la vojoj, kiujn mi intencas 
sekvi. Mi intencis ĉiuokaze marŝi. Genas min tamen la 
nutraĵo kaj provizaĵoj. Ni ne povas kalkuli pri ricevo de 
manĝaĵoj intertie ĉi kaj Rivendelo, krom tio, kion ni 
kunportos; kaj ni devus kunporti multe da rezervaĵo, ĉar ni 
eble estos malhelpataj aŭ devos ĉirkaŭiri, tre for de la rekta 
vojo. Kiom vi pretas porti sur viaj dorsoj? 

— Tiom, kiom necesas, — diris Grinĉjo kun la koro malĝojiĝa, 
sed provante montri, ke li estas pli fortika ol li aspektas (aŭ 
sin sentas). 

— Mi povas porti duoblan ŝarĝon, — diris Sam defie. 

— Ĉu nenio estas farebla, s-ro Buterburo? — demandis 
Frodo. — Ĉu ni ne povas akiri paron da poneoj en la vilaĝo, 
aŭ eĉ nur unu por la pakaĵoj? Supozeble ni ne povus lui ilin, 
sed ni eble povus aĉeti, — li aldonis, dubeme, scivolante ĉu 
por tio sufiĉus lia mono. 

— Dubinde, — diris la tavernestro malĝoje. — La du-tri 
rajdponeoj en Brio estis enstalitaj en mia korto, kaj tiuj 
foriris. Aliaj bestoj, ĉevaloj aŭ poneoj trenkapablaj kaj tiel 



plu, tre malmultas en Brio, kaj ili ne estos aĉeteblaj. Sed mi 
faros, kion mi povos. Mi elfosos Bobon kaj elsendos lin 
laŭeble baldaŭ. 

— Jes, — diris Paŝegulo malvolonte, — prefere faru tion. Mi 
timas, ke necesas provi akiri almenaŭ unu poneon. Sed tiel 
finiĝas ĉiu espero pri frua ekiro, kaj kvieta forŝteliro! Ni same 
profite estus blovintaj kornon por anonci nian foriron. Tio 
estis parto de ilia plano, sendube. 

— Troviĝas unu ero da konsolo, — diris Gaja, — kaj pli ol ero, 
espereble: ni povos matenmanĝi dum ni atendas — kaj por 
tiosidiĝi. Ni kaptu Nobon! 

Fine la prokrasto daŭris pli ol tri horojn. Bobo revenis kun 
raporto, ke en la najbaraĵo neniu ĉevalo aŭ poneo estas 
akirebla kontraŭ io ajn — escepte de unu: Vilĉjo Filikĉjo 
havas unu, kiun li eble vendos. 

— Povra maljuna duonnutrita kreito ĝi estas, — diris Bobo, 

— sed li ne liberiĝos de ĝi kontraŭ malpli ol la trioblo de ĝia 
valoro, pro via situacio, se mi konas Vilĉjon Filikĉjon. 

— Vilĉjo Filikĉjo? — diris Frodo. — Ĉu ne enestas ia truko? Ĉu 
la bruto ne rekurus al li kun nia tuta posedaĵo, aŭ helpus 
spuri nin, aŭ io? 

— Povas esti, — diris Paŝegulo. — Sed mi ne povas imagi, ke 
ajna besto rekurus hejmen al li, se ĝi nur eskapus. Al mi 
ŝajnas, ke tio ĉi estas nura postpensaĵo de 1' afabla Mastro 
Filikĉjo: simple maniero pligrandigi sian profiton el la afero. 
Ĉefa danĝero estas, ke tiu povra besto probable estas tuj 
mortonta. Sed ŝajne mankas elektebleco. Kiom li postulas 
por ĝi? 

La postulo de Vilĉjo Filikĉjo estis dek du arĝentaj moneroj; 
kaj tio efektive estis minimume trioblo de 1' valoro de la 



poneo en tiu regiono. Montriĝis, ke ĝi estas osteca, 
subnutrita, kaj malvigla besto; sed ĝi ne aspektis baldaŭ 
mortonta. S-ro Buterburo mem pagis ĝin, kaj proponis al 
Gaja pluajn dek ok monerojn kiel iom da kompensaĵo por la 
perditaj bestoj. Li estis honestulo kaj bonstata laŭ la kriterioj 
en Brio, sed tridek arĝentaj moneroj serioze ĝenis lin, kaj 
trompado far Vilĉjo Filikĉjo igis tion eĉ pli netolerebla. 

Efektive li malperdis en la fino. Montriĝis poste, ke nur unu 
ĉevalo estis efektive ŝtelita. La ceteraj estis forpelitaj aŭ 
forkuris terurite, kaj oni trovis ilin vagantaj en diversaj 
anguloj de Brilando. La poneoj de Gaja estis tute eskapintaj, 
kaj finfine (ĉar ili estis sufiĉe sagacaj) ili ĝisiris la Montetaron 
por serĉi Grasulon Pendolan. Do ili dum kelka tempo estis 
prizorgataj deTom Bombadiljo kaj bonstatis. Sed kiam sciigo 
pri la okazaĵoj en Brio atingis la orelojn de Tom, tiu ekspedis 
ilin al s-ro Buterburo, kiu tiel akiris kvin bonajn bestojn je tre 
favora prezo. En Brio ili devis labori pli diligente, sed Bobo 
traktis ilin bone; do entute ili bonŝancis: iii malhavis vojaĝon 
malhelan kaj danĝeran. Sed ili neniam alvenis Rivendelon. 

Tamen dume, laŭ la vidpunkto de s-ro Buterburo lia mono 
estis elspezita, ĉu bone ĉu malbone. Kaj li havis aliajn 
problemojn. Okazis granda tumulto, tuj kiam la ceteraj 
gastoj aperis kaj sciiĝis pri la rabatako kontraŭ la taverno. La 
sudaj vojaĝantoj perdis plurajn ĉevalojn kaj laŭte kulpigis la 
tavernestron, ĝis iĝis konate, ke unu el ilia propra grupo 
same malaperis dumnokte — kiu, se ne la straba kunulo de 
Vilĉjo Filikĉjo. Tiun suspekto tuj trafis. 

— Se vi kunuliĝis kun ĉevalŝtelisto, kaj kondukis lin al mia 
domo, — diris Buterburo kolere, — vi devas mem pagi la 
tutan domaĝon, kaj ne venu kriantaj al mi. Iru demandi al 
Filikĉjo, kie troviĝas via belaspekta amiko! — Sed 
evidentiĝis, ke tiu estas nenies amiko, kaj neniu povis 
rememori, kiam li aliĝis al ilia grupo. 



Post matenmanĝo, la hobitoj devis repaki kaj meti pliajn 
provizaĵojn por la pli longa vojaĝo, kiun ili nun atendis. Estis 
preskaŭ la deka horo, kiam finfine ili ekiris. Tiam la tuta Brio 
jam zumis pro ekscitiĝo. La malapera truko de Frodo; alveno 
de la Nigraj Rajdantoj; prirabo de la stalaro, kaj ne laste la 
informiĝo, ke Paŝegulo la disirulo aliĝis al la misteraj hobitoj, 
kreis tian rakonton, kia daŭris dum multaj seneventaj jaroj. 
La plimultaj loĝantoj de Brio kaj Transio, kaj multaj eĉ de 
Kavio kaj Arketo, amasiĝis sur la vojo por vidi la ekiron de 1' 
vojaĝontoj. La ceteraj tavernaj gastoj staris ĉe la pordoj aŭ 
elpendis tra la fenestroj. 

Paŝegulo ŝanĝis la intencon kaj decidis foriri el Brio laŭ la 
ĉefa vojo. lu provo ekiri tuj trans la kamparon nur 
malplibonigus la situacion: duono el la loĝantaro sekvus ilin 
por vidi, kion ili celas, kaj malhelpi, ke ili senrajte trairu ien. 

Ili adiaŭis al Nobo kaj Bobo kaj forlasis s-ron Buterburo kun 
multaj dankesprimoj. 

— Mi esperas, ke ni renkontiĝos denove iam, kiam la aferoj 
denove gajos, — diris Frodo. — Nenio pli kontentigus min ol 
trankvila restado dum kelka tempo en via domo. 

Ili formarŝis, zorgoplenaj kaj deprimitaj, rigardate de la 
amaso. Ne ĉiuj vizaĝoj estis amikecaj, nek ĉiuj el la alkriitaj 
vortoj. Sed Paŝegulo ŝajnis time admirata de la plimultaj 
brilandanoj, kaj tiuj, al kiuj li fiksrigardis, fermis la buŝon kaj 
retropaŝis. Li marŝis antaŭe kun Frodo, poste sekvis Gaja kaj 
Grinĉjo, kaj laste venis Sam kondukante la poneon, kiu estis 
ŝarĝita pertiom da pakaĵaro, kiom ilia bonvolo permesis; sed 
ĝi jam aspektis malpli deprimita, kvazaŭ ĝi aprobus la 
ŝanĝiĝon de sia sorto. Sam penseme maĉis pomon. Da tiuj li 
havis poŝplenon: adiaŭa donaco de Nobo kaj Bobo. 



— Pomoj marŝante, kaj pipo sidante, — li diris. — Sed ŝajnas 
al mi, ke mankos al mi ambaŭ postnelonge. 

La hobitoj malatentis la scivolajn kapojn, kiuj tragvatis 
pordojn aŭ ekaperis super muroj kaj bariloj, dum ili 
preterpasis. Sed kiam ili alproksimiĝis la pli foran pordon, 
Frodo vidis malhelan nezorgitan domon malantaŭ densa 
dornbarilo: la lastan domon de la vilaĝo. Post unu el la 
fenestroj li ekvidis flavecan vizaĝon kun ruzaj, oblikvaj 
okuloj, sed ĝi tuj malaperis. 

“Do tie kaŝas sin tiu sudano! — li pensis. — Li aspektas pli ol 
duone goblena”. 

Trans la barilon alia viro fiksrigardis arogante. Li havis 
pezajn nigrajn brovojn kaj malhelajn senestimajn okulojn, lia 
buŝego kurbiĝis rikane. Li fumis mallongan nigran pipon. 
Kiam ili alproksimiĝis li elbuŝigis ĝin kaj kraĉis. 

— Matenon, Longkrurulo! — li diris. — Ĉu frua foriro? Finfine 
trovis amikojn? — Paŝegulo kapjesis, sed nenion respondis. 

— Matenon, amiketoj! — li diris al la ceteraj. — Supozeble vi 
scias, al kiu vi kuniĝis? Tiu estas Senrezigna Paŝegulo. 
Kvankam mi aŭdis aliajn nomojn ne tiel agrablajn. Gardu vin 
hodiaŭ vespere! Kaj vi, Samĉjo, ne mistraktu mian povran 
maljunan poneon! Pa! — Li kraĉis denove. 

Sam returniĝis rapide. 

— Kaj vi, Filikĉjo, malaperigu vian malbelan vizaĝon, aŭ ĝi 
difektiĝos. 

Per subita ekĵeto, fulme rapida, pomo forlasis lian manon kaj 
trafis Vilĉjon rekte sur la nazon. Li evitis tro malfrue, kaj de 
malantaŭ la dornbarilo aŭdiĝis sakroj. 



— Malŝparo de bona pomo, — diris Sam bedaŭreme, kaj 
paŝis antaŭen. 

Finfine ili lasis malantaŭe la vilaĝon. La akompanantaj 
infanoj kaj vaguloj, kiuj sekvis ilin, enuiĝis kaj returnis sin ĉe 
la Suda pordego. Trapasinte, ili daŭrigis laŭ la Vojo tra kelkaj 
mejloj. Ĝi kurbiĝis maldekstren, retroirante al sia orienta 
linio kiam ĝi ĉirkaŭis la subaĵon de Brimonteto, kaj poste ĝi 
ekdeklivis rapide malsupren en arbaretan regionon. 
Maldekstre ili povis vidi kelkajn el la domoj kaj hobit-truoj de 
Transio sur la malabruptaj flankoj de I' monteto; profunde en 
kavaĵo foraorde de la Vojo vidiĝis bukletoj da leviĝanta 
fumo, kiuj montris la situon de Kavio; Arketo estis kaŝita per 
la preteraj arboj. 

Kiam la Vojo jam deklivis dum kelka distanco kaj postlasis 
Brimonteton starantan alta kaj bruna malantaŭe, ili alvenis 
mallarĝan padon, kiu forkondukis norden. 

— Jen kie ni forlasas la senŝirmejon kaj ekiras kaŝe, — diris 
Paŝegulo. 

— Espereble ne ia kurtvojo, — diris Grinĉjo. — Nia lasta 
kurtvojo tra la arbaro finiĝis preskaŭ katastrofe. 

— Ha, sed tiam mi ne kuniris, — ridis Paŝegulo. — Miaj vojoj, 
ĉu kurtaj ĉu longaj, ne miskondukas. — Li rigardis 
ambaŭdirekten laŭ la Vojo. Neniu vidiĝis, kaj li rapide 
kondukis ilin suben al la arbokovrita valo. 

Lia plano, kiom ili povis kompreni ĝin ne konante la terenon, 
estis iri unue direkte al Arketo, sed devii dekstren kaj 
preterpasi ĝin oriente, kaj poste direktiĝi laŭeble rekte trans 
Sovaĝujon ĝis Veterverta Monto. 

Tiamaniere, se ĉio irus glate, ili fortranĉus grandan kurbiĝon 
de la Vojo, kiu pli fore turniĝis suden por eviti la Kulakvan 



Marĉon. Sed kompreneble ili mem devos trapasi la marĉon, 
kaj ties priskribo far Paŝegulo ne estis kuraĝiga. 

Tamen dume la marŝado ne estis malagrabla. Efektive, se ne 
okazus la perturbaj eventoj de la pasinta nokto, ili ĝuus pli 
bone tiun ĉi parton de la vojaĝo ol iun ajn ĝistiaman. La 
suno brilis, klare sed ne tro varme. La arboj en la valo havis 
ankoraŭ foliojn, estis kolorplenaj kaj ŝajnis trankvilaj kaj 
sanaj. Paŝegulo gvidis ilin senhezite inter la multaj 
kruciĝantaj padoj, kvankam sen lia ĉeesto ili baldaŭ estus 
malorientitaj. Li sekvis serpentuman direkton kun multaj 
turniĝoj kaj retroiroj, portrompi eventualan persekuton. 

— Vilĉjo Filikĉjo certe gvatis, kie ni forlasis la Vojon, — li 
diris, — kvankam mi ne opinias, ke li mem sekvos nin. Li 
konas sufiĉe bone la terenon ĉi-regione, sed li scias, ke li ne 
estas mia egalulo en arbaro. Estas tio, kion li eble sciigos al 
aliaj, kio timigas min. Supozeble ili ne estas tre 
malproksimaj. Se iii supozas, ke ni celis al Arketo, tiom pli 
bone. 

Ĉu pro la lerto de Paŝegulo aŭ pro alia kialo, ili nek vidis 
signon, nek aŭdis sonon de alia vivantaĵo dum la tuta tago: 
nek dupieda, krom birdoj; nek kvarpieda, krom unu vulpo 
kaj kelkaj sciuroj. La postan tagon ili komencis direktiĝi 
sendevie orienten; kaj ĉio daŭre estis kvieta kaj trankvila. Je 
la tria tago for de Brio ili forlasis la Ĉetarbaron. La tereno 
konstante malaltiĝis post kiam ili forturniĝis de la Vojo, kaj 
nun ili eniris larĝan ebenaĵon, pli malfacile trakteblan. Ili 
troviĝis tre malproksime de la limoj de Brilando, sur senpada 
sovaĝejo, kaj proksimiĝis al la Kulakva Marĉo. 

La tero nun iĝis malseketa kaj foje spongeca, kaj ie-tie ili 
alvenis flakojn, kaj vastajn etendaĵojn da kanoj kaj junkoj 
plenaj je fajfado de kaŝitaj birdetoj. Ili devis tre zorge elekti 
paŝejojn por resti sekpiedaj kaj ĝustadirektaj. Komence ili 



progresis kontentige, sed ju pli ili antaŭeniris, des pli 
malrapida kaj pli danĝera iĝis la pasado. La marĉo estis 
konfuza kaj perfida, kaj ne ekzistis permanenta vojo trovebla 
eĉ de la disiruloj tra ĝiaj translokiĝantaj ŝlimejoj. 

Ekturmentis ilin muŝoj, kaj aero estis plenplena de nuboj da 
kuletoj, kiuj enrampis iliajn manikojn kaj iliajn hararojn. 

— Mi estas manĝata vive! — kriis Grinĉjo. — Kulakvo! Estas 
pli da kuloj ol da akvo! 

— Per kio ili nutras sin, kiam hobitoj ne haveblas? 

— demandis Sam, gratante sian nukon. 

lii pasigistagon mizeran surtiu soleca kaj malagrabla 
tereno. Ilia bivako estis malseketa, malvarma, kaj 
malkomforta, kaj la mordantaj insektoj ne lasis, ke ili dormu. 
Ĉeestis ankaŭ abomenindaj kreaĵoj, kiuj frekventis la junkojn 
kaj herbotufojn, kaj laŭsone estis misaj parencoj de griloj. Ili 
troviĝis milope, kaj ili en la tuta ĉirkaŭaĵo grincis, nik-brik, 
brik-nik, senĉese dum la tuta nokto, ĝis la hobitoj preskaŭ 
freneziĝis. 

La posta tago, la kvara, ne estis multe pli bona, kaj la nokto 
preskaŭ same malkomforta. Kvankam la Nikbrikuloj (kiel 
nomis ilin Sam) estis postlasitaj, la kuloj daŭre persekutis 
ilin. 

Dum Frodo kuŝis laca, tamen ne kapabla fermi la okulojn, al 
li ŝajnis, ke tre fore vidiĝis lumo sur la orienta ĉielo: ĝi 
ekfajris kaj malkreskis multfoje. Ne temis pri la aŭroro, ĉar 
tiu ne okazus dum ankoraŭ pluraj horoj. 

— Kio estas la lumo? — li diris al Paŝegulo, kiu estis leviĝinta 
kaj staris rigardante antaŭen en la nokton. 

— Mi ne scias, — Paŝegulo respondis. — Gi estas tro 
malproksima por rekoni. Gi similas al fulmo, kiu suprensaltas 



de la montosuproj. 


Frodo rekuŝiĝis, sed li ankoraŭ longe vidis la blankajn 
flagrojn, kaj antaŭ ili la altan malhelan figuron de Paŝegulo, 
staranta silente kaj atente. Finfine li eniris maltrankvilan 
dormon. 

Ili ne longe vojaĝis en la kvina tago, kiam ili postlasis la 
lastajn sporadajn flakojn kaj junkejojn de la marĉo. La tereno 
antaŭe denove ekdeklivis supren. En la malproksimo oriente 
ili nun vidis vicon da montetoj. La plej alta el ili troviĝis 
dekstre kaj iom dise de I' aliaj. Gi havis supron konusforman, 
iomete platan en la supro. 

— Ĝi estas Veterverto, — diris Paŝegulo. — La Malnova Vojo, 
kiun ni postlasis fore dekstre, aliras ties sudon kaj 
preterpasas proksime de ĝia subo. Ni eble atingos ĝin 
morgaŭ tagmeze, se ni celos rekte al ĝi. Al mi ŝajnas, ke ni 
prefere tion faru. 

— Kion vi aludas? — demandis Frodo. 

— Mi aludas: kiam ni fakte alvenos, ne estas certe, kion ni 
trovos. Ĝi estas proksima al la Vojo. 

— Sed ĉu ni ne esperas trovi tie Gandalfon? 

— Jes, sed la espero estas malforta. Se li entute venos ĉi- 
direkten, li eble ne trapasos Brion, kaj do li eble ne scios, 
kion ni faras. Kaj ĉiuokaze, krom se ni bonŝance alvenos 
preskaŭ samtempe, ni maltrafos unu la alian; ne estos 
sekure por li aŭ por ni tro longe restadi tie. Se la Rajdantoj 
malsukcesos trovi nin en Sovaĝujo, ili verŝajne celos al 
Veterverto mem. Ĝi havigas larĝan ĉirkaŭvideblon. Efektive, 
en tiu ĉi tereno estas multaj birdoj kaj bestoj, kiuj kapablus 
vidi de la monteto nin starantajn ĉi tie. Ne ĉiuj birdoj estas 
fidindaj, kaj troviĝas aliaj spionoj pli misaj ol ili. 



La hobitoj alrigardis zorgoplene la distajn montetojn. Sam 
rigardis supren al la pala ĉielo, timante vidi akcipitrojn aŭ 
aglojn ŝvebantaj super ili kun helaj neamikaj okuloj. 

— Vi ja sentigas al mi solecon kaj malkomforton, Paŝegulo! 

— li diris. 

— Kion vi konsilas? — demandis Frodo. 

— Mi opinias, — respondis Paŝegulo malrapide, kvazaŭ ne 
tute certa, — mi opinias, ke prefere ni iru rekte orienten de 
ĉi tie kiom eble, cele al la montetovico, ne al Veterverto. Tie 
ni povos trafi padon, kiu laŭ mia scio pasas je ties subo; ĝi 
kondukos nin ĝis Veterverto el la nordo kaj malpli videble. 
Poste ni vidos, kion ni vidos. 

Ili plandadis la tutan tagon, ĝis malvarma kaj frua vespero. 
La tereno iĝis pli seka kaj pli dezerta; sed nebuletoj kaj 
vaporoj kuŝis malantaŭ ili ĉe la marĉo. Kelkaj melankoliaj 
birdoj pepis kaj ululis, ĝis la ronda ruĝa suno malrapide 
subiris en la okcidentajn ombrojn; poste estiĝis vaka silento. 
La hobitoj pensis pri la mola lumo de sunsubiro enrigardanta 
tra la gajaj fenestroj de malproksima Bag-Endo. 

Je la tagofino ili alvenis rivereton, kiu serpentumis el la 
montetoj kaj perdiĝis en la stagna marĉtero, kaj ili ascendis 
laŭ ties bordoj dum sufiĉis la lumo. Jam noktiĝis, kiam fine ili 
haltis kaj noktumis sub kelkaj alnoj surborde de la rivereto. 
Antaŭe nun baŭmis kontraŭ la nigreta ĉielo la mornaj kaj 
senarbaj dorsoj de la montetoj. Tiunokte ili starigis vaĉon, 
kaj Paŝegulo, ŝajne, tute ne dormis. La luno estis kreska, kaj 
dum la fruaj noktaj horoj frida griza lumo surkuŝis la 
terenon. 

La postan matenon ili ekiris denove baldaŭ post sunleviĝo. 
En la aero estis frosteco, kaj la ĉielo estis pale, klare blua. La 
hobitoj sentis sin refreŝigitaj, kvazaŭ ili pasigis nokton da 



dormo seninterrompa. Jam ili ekkutimiĝis al multe da 
marŝado kaj malmulte da manĝaĵo — pli malmulte, 
ĉiuokaze, ol tiom, kiom en la Provinco ili supozus sufiĉa por 
ebligi al ili stari surkrure. Grinĉjo deklaris, ke Frodo aspektas 
duoble pli bonstata ol antaŭe. 

— Tre strange, — diris Frodo, striktigante sian zonon, — se 
oni pripensas, ke fakte da mi ekzistas konsiderinde malpli. 

Mi esperas, ke la maldikiĝado ne daŭros senfine, aŭ mi 
estiĝos fantomo. 

— Ne parolu pri tiaj aferoj! — diris Paŝegulo rapide, kaj 
surprize serioze. 

La montoj proksimiĝis. Ili formis ondantan spinon, kiu ofte 
leviĝis ĝis preskaŭ mil futoj, kaj ie-tie refalis al malaltaj 
fendoj aŭ trapasejoj kondukantaj al la orienta regiono. Sur la 
verto de la spino la hobitoj vidis ion, kio aspektis kiel restaĵoj 
de verdaĵkovritaj muroj kaj ŝtonbariloj, kaj en la fendoj 
ankoraŭ staris ruinoj de malnovaj ŝtonkonstruaĵoj. Je noktiĝo 
ili atingis la subon de I' okcidentaj deklivoj, kaj tie ili 
noktumis. Tio estis nokto de la kvina de oktobro, kaj ili estis 
je sestaga distanco de Brio. 

Matene ili trovis, la unuan fojon de kiam ili forlasis 
Ĉetarbaron, klare videblan padon. Ili turniĝis dekstren kaj 
laŭiris ĝin suden. Gi direktiĝis ruze, sekvante linion, kiu 
ŝajnis elektita por laŭeble kaŝiĝi el videbleco, same de la 
montovertoj supre kaj de la platejoj okcidente. Gi plonĝis en 
valetojn kaj apudis apikajn teramasojn; kaj kie ĝi pasis trans 
tereno pli ebena kaj pli senŝirma, ambaŭflanke de ĝi troviĝis 
ŝtonegoj kaj ĉizitaj ŝtonoj, kiuj ekranis la vojaĝantojn 
preskaŭ kiel barilo. 

— Mi scivolas, kiu faris ĉi tiun padon, kaj por kio, — diris 
Grinĉjo, dum ili promenis laŭ unu el tiuj avenuoj, kie la 



ŝtonoj estis pli ol kutime grandaj kaj kunmetitaj. — Mi ne 
certas, ke tio plaĉas al mi: ĝi havas — nu, aspekton iom 
dolmenulan. Ĉu troviĝas tumulo sur Veterverto? 

— Ne. Ne estas tiuj sur Veterverto, nek sur iu ajn el ĉi tiuj 
montetoj, — respondis Paŝegulo. — La homoj de I' okcidento 
ne loĝis ĉi tie; kvankam dum siaj lastaj tagoj ili defendis la 
montetojn dum kelka tempo kontraŭ la malbonego, kiu 
alvenis el Angmaro. Ĉi tiu pado estis farita por servi la 
fortikaĵojn laŭlonge de la muroj. Sed pli antikve, dum la 
unuaj tagoj de la Norda Reĝlando, ili konstruis grandan 
vaĉturon supre de Veterverto, Amono Sulo ili nomis ĝin. Gi 
estis bruligita kaj rompita, kaj neniom el ĝi restas nun krom 
faligita ringo, kiel kruda krono sur la kapo de I' malnova 
monteto. Tamen iam ĝi estis alta kaj bela. Estas rakontite, ke 
tie staris Elendilo atendante la alvenon de Gil-Galado el la 
Okcidento, en la tagoj de la Lasta Alianco. 

La hobitoj fiksrigardis al Paŝegulo. Montriĝis, ke li estas klera 
pri antikva saĝeco, kiel ankaŭ pri la moroj de la sovaĝejo. 

— Kiu estis Gil-Galado? — demandis Gaja; sed Paŝegulo ne 
respondis, kaj ŝajnis droninta en pensado. Subite malalta 
voĉo murmuris: 

Gil-Galad' estis elfa reĝo, 
pri kiu tristas harp-arpeĝo: 
la lasta el liberularo 
inter la Montoj kaj la Maro. 

La glavo longis, akris lanco, 
la kasko brilis el distanco; 
la steloj en ĉiela bildo 
spegulis sin sur Ha ŝildo. 

Li rajdis antaŭlonge for 
al kaŝa lok', ĉaren Mordor', 
la ombra, falis lia stelo 



en tristan regnon de 1' malhelo. 

La aliaj turniĝis mirigite, ĉar ĝi estis la voĉo de Sam. 

— Daŭrigu! — diris Gaja. 

— Nurtion mi konas, — balbutis Sam, ruĝiĝante. — Mi lernis 
ĝin de s-ro Bilbo, kiam mi estis knabo. Li kutimis rakonti al 
mi tiajn historiojn, ĉar li sciis, ke mi ĉiam emis aŭdi pri elfoj. 
Estis s-ro Bilbo, kiu instruis al mi legadon kaj skribadon. Li 
estis tre klera, tiu kara maljuna s-ro Bilbo. Kaj li verkis 
poezion. Li verkis ĝuste tion, kion mi elparolis. 

— Li ne verkis ĝin, — diris Paŝegulo. — Gi estas parto de tiu 
kanto, kiu titoliĝas La Pereo de Gil-Galado, kaj estas en la 
antikva lingvo. Bilbo verŝajne tradukis ĝin. Tion mi neniam 
sciis. 

— Enestis multe pli, — diris Sam, — tute pri Mordoro. Tiun 
parton mi ne lernis, ĝi tremetigis min. Mi neniam supozis, ke 
mi mem iam laŭiros tiun vojon! 

— Iros ĝis Mordoro! — kriis Grinĉjo. — Espereble tiel ne 
okazos! 

— Ne elparolu tiel laŭte tiun nomon! — diris Paŝegulo. 

Estis jam tagmeze, kiam ili proksimiĝis al la suda fino de la 
pado, kaj vidis antaŭ si, en la pala klara lumo de I' oktobra 
suno, grizverdan deklivon, kiu kvazaŭ ponto kondukis 
supren sur la nordan montodeklivon. Ili decidis tuj celi al la 
supro, dum la taga lumo estis hela. Sinkaŝado ne plu eblis, 
kaj ili povis nur esperi, ke neniu malamiko aŭ spiono 
observas ilin. Nenio vidiĝis moviĝanta sur la deklivo. Se 
Gandalfo estis ie en la ĉirkaŭaĵo, mankis signo pri li. 



Sur la okcidenta flanko de Veterverto ili trovis ŝirmatan 
kavaĵon, funde de kiu estis bovloforma valeto kun herbaj 
flankoj. Tie ili lasis Samon kaj Grinĉjon kun la poneo kaj iliaj 
tornistroj kaj pakaĵoj. La aliaj tri plueniris. Post duonhoro da 
laciga grimpado Paŝegulo atingis la supron de la monteto; 
Frodo kaj Gaja sekvis, lacaj kaj senspiraj. La lasta deklivo 
estis apika kaj rokoplena. 

Supre ili trovis, kiel Paŝegulo antaŭdiris, larĝan ringon de 
antikva ŝtonĉizaĵo, jam polviĝanta aŭ kovrita de antikva 
herbo. Sed en la centro amaso de rompitaj ŝtonoj estis 
staplita. Ili estis nigrigitaj, kvazaŭ perfajro. Ĉirkaŭe la 
razeno estis ĝisradike bruligita kaj ĉie interne de I' ringo la 
herbo estis brulstampita kaj ŝrumpinta, kvazaŭ flamoj 
inundus la montosupron, sed mankis ĉiu signo pri vivantaĵoj. 

Starante rande de I' ruinigita cirklo, ili vidis ĉie ĉirkaŭe sube 
larĝan vidkampon, plejparte terojn malplenajn kaj 
nerimarkindajn, escepte de grupoj da arboj fore en la sudo, 
post kiuj ili ekvidis ie-tie ekbrilon de malproksima akvo. 

Sube de iii ĉe tiu suda flanko kuris rubande la Malnova Vojo, 
venante el la okcidento kaj serpentumante, ĝis ĝi malaperis 
malantaŭ spino da malhela tero oriente. Sur la Vojo nenio 
moviĝis. Okule sekvante ĝin orienten ili vidis la Montojn: la 
pli proksimaj montosuboj estis brunaj kaj sombraj; malantaŭ 
ili staris pli altaj formoj el grizo, kaj plue sekvis altaj blankaj 
montopintoj, kiuj glimis inter la nuboj. 

— Nu, jen ni alvenis! — diris Gaja. — Kaj tre malagrable kaj 
forpuŝe ĝi aspektas! Mankas akvo kaj ŝirmaĵo. Kaj neniu 
indiko pri Gandalfo. Sed mi ne kulpigas lin pro tio, ke li ne 
atendis — se li entute venis ĉi tien. 

— Pripensinde, — diris Paŝegulo, penseme ĉirkaŭrigardante. 

— Eĉ se li malantaŭis nin du-tri tagojn ĉe Brio, li povus 
alveni ĉi tien la unua. Li kapablas rajdi tre rapide, kiam 



urĝas. — Subite li kliniĝis kaj rigardis la plej supran ŝtonon 
de la ŝtonamaso; ĝi estis pli plata ol la aliaj, kaj pli blanka, 
kvazaŭ ĝin maltrafis la fajro. Li prenis kaj esploris ĝin, 
turnante ĝin per la fingroj. — Gi estis mantuŝita lastatempe, 

— li diris. — Kion vi opinias pri ĉi tiuj signoj? 

Sur la plata subaĵo Frodo vidis iujn grataĵojn: i^*iii. 

— ŝajnas, ke tio estas streko, punkto, kaj tri pliaj strekoj, — li 
diris. 

— La maldekstra streko eble estas runo G kun maldikaj 
branĉoj, — diris Paŝegulo. — Gi povas esti signo postlasita 
de Gandalfo, kvankam oni ne povas esti certa. La grataĵoj 
estas fajnaj, kaj ili certe aspektas freŝaj. Sed la signoj eble 
signifas ion tute alian, kaj tute ne koncernas nin. Disiruloj 
uzas runojn, kaj ili kelkfoje venas ĉi tien. 

— Kion ili povus signifi, eĉ se ilin faris Gandalfo? 

— demandis Gaja. 

— Laŭ mia opinio, — respondis Paŝegulo, — ili signifas G 3, 
kaj estas indiko, ke Gandalfo estis ĉi tie la trian de oktobro: 
do jam antaŭ tri tagoj. Tio indikus ankaŭ, ke li hastis kaj 
danĝero minacis, tiel ke mankis al li tempo kaj li ne kuraĝis 
skribi ion pli longan aŭ pli klaran. Se estas tiel ni devas esti 
singardaj. 

— Mi volus, ke ni estus certaj, ke faris la signojn li, kio ajn la 
signifo, — diris Frodo. — Estus tre konsole scii, ke li estas 
survoje, antaŭ ni aŭ malantaŭe. 

— Eble, — diris Paŝegulo. — Persone, mi opinias, ke li estis ĉi 
tie, kaj danĝero minacis. Ĉi tie estis brulaj flamoj; kaj nun 
revenas al mia menso la lumo, kiun ni vidis antaŭ tri noktoj 
sur la orienta ĉielo. Mi konjektas, ke li estis atakata sur tiu ĉi 
montosupro, sed kiarezulte mi ne povas diveni. Li ne plu 



ĉeestas, kaj jam ni devas prizorgi nian vojaĝon al Rivendelo 
laŭ nia bontrovo. 

— Kiom malproksima estas Rivendelo? — demandis Gaja, 
lace ĉirkaŭrigardante. La mondo aspektis sovaĝa kaj vasta 
desur Veterverto. 

— Mi ne scias, ĉu la Vojo estas iam mejle mezurita post la 
Forlasita Taverno, je unutaga vojaĝo oriente de Brio, 

— respondis Paŝegulo. — luj diras, ke ĝi estas tiomdistanca, 
aliaj diras alie, Gi estas vojo stranga, kaj oni ĝojas alveni la 
finon, ĉu la daŭro estas longa, ĉu mallonga. Sed mi scias, 
kiom longe tio daŭrus por mi proprapaŝe, kun bela vetero kaj 
sen misfortuno: dek du tagoj de ĉi tie ĝis la transpasejo 
Bruineno, kie la Vojo transiras la Bruakvon, kiu fluas el 
Rivendelo. Antaŭ ni staras almenaŭ dusemajna vojaĝo, ĉar 
al mi ŝajnas, ke ni ne povos uzi la Vojon. 

— Dusemajna! — diris Frodo. — Multo povas okazi dum 
tioma tempo. 

— Povas, — diris Paŝegulo. 

Ili staris kelkan tempon silente sur la montosupro, proksime 
al ties suda rando. En tiu soleca loko Frodo la unuan fojon 
plene konstatis sian senhejmecon kaj danĝeron. Li amare 
deziris, ke lia sorto lasus lin en la kvieta kaj amata Provinco. 
Li rigardis suben al la abomena Vojo, rekondukanta 
okcidenten — al lia hejmo. Subite li rimarkis, ke du nigraj 
makuletoj moviĝas malrapide sur ĝi de la okcidento; kaj 
rigardante denove li vidis, ke tri aliaj rampas de la oriento 
renkonte al ili. Li ekkriis kaj kroĉis la brakon de Paŝegulo. 

— Rigardu, — li diris, fingromontrante suben. 

Tuj Paŝegulo ĵetis sin surteren interne de I' ruina cirklo, 
subentrenante Frodon apude. Gaja ĵetiĝis najbare. 



— Kio estas? — li flustris. 


— Mi ne scias, sed mi timas la plej malbonan, — respondis 
Paŝegulo. 

Malrapide ili alrampis denove la randon de 1' ringo, kaj 
gvatis tra fendeto inter du akregaj ŝtonoj. La lumo ne plu 
helis, ĉar la mateno jam nebuliĝis, kaj nuboj malrapidantaj 
el la oriento jam atingis la sunon, dum tiu komencis subeniri. 
Ili ĉiuj povis vidi la nigrajn makuletojn, sed nek Frodo nek 
Gaja povis certe difini iliajn formojn; tamen io sciigis al ili, ke 
tie, malproksime sube, estis Nigraj Rajdantoj kuniĝantaj sur 
la Vojo ĉe la montopiedo. 

— Jes, — diris Paŝegulo, kies pli akra vidkapablo ne lasis al li 
dubon. — La malamikoj estas ĉi tie! 

Rapide ili forrampis kaj ŝteliris suben laŭ la norda flanko de 
la monteto portrovi siajn kunulojn. 

Sam kaj Peregrino ne estintis pigraj. Ili esploris la valeton kaj 
la ĉirkaŭajn deklivojn. Ne tre fore ili trovis fonton de klara 
akvo sur la montoflanko, kaj proksime al ĝi spurojn ne pli ol 
unu-du tagojn aĝajn. En la valeto mem ili trovis postsignojn 
defajro, kaj aliajn indikojn pri rapide starigita bivako. 

Troviĝis kelkaj falintaj rokoj rande de la valeto proksime al la 
deklivo. Malantaŭ ili Sam trovis malgrandan provizon da 
brulligno nete stakita. 

— Mi scivolas, ĉu olda Gandalfo estis ĉi tie, — li diris al 
Grinĉjo. — Kiu ajn metis ĉi tien tiun provizaĵon verŝajne 
intencis reveni. 

Paŝegulo tre interesiĝis pri tiuj trovaĵoj. 

— Mi bedaŭras, ke mi ne atendis poresplori la teron ĉi-loke, 

— li diris, rapidante al la fonto por ekzameni la paŝspuron. 



— Estas precize laŭ mia antaŭtimo, — li diris reveninte. 

— Sam kaj Grinĉjo tramplis la molan teron, kaj la spuroj 
estas viŝitaj aŭ konfuzitaj. Disiruloj estis ĉi tie lastatempe. 
Ĝuste ili postlasis la brullignon. Sed vidiĝas ankaŭ pluraj 
spuroj pli novaj, kiujn ne lasis disiruloj. Minimume unu 
kompleto estas farita, antaŭ nur unu aŭ du tagoj, per pezaj 
botoj. Minimume unu. Mi jam ne povas esti certa, sed mi 
opinias, ke troviĝis multaj piedoj botvestitaj. — Li paŭzis kaj 
staris zorgoplene pensante. 

Ĉiu el la hobitoj mense vidis bildon de la mantelvolvitaj kaj 
botvestitaj Rajdantoj. Se la Rajdantoj jam trovis la valeton, 
ju pli baldaŭ ke Paŝegulo forkonduku ilin, des plibone. Sam 
rigardis la valeton kun granda malŝato nun, sciiĝinte pri iliaj 
malamikoj sur la Vojo, nur kelkajn mejlojn for. 

— Ĉu ni forrapidu, s-ro Paŝegulo? — li demandis 
senpacience. — Jam malfruiĝas, kaj al mi ne plaĉas tiu ĉi 
truo: ial ĝi deprimas min. 

— Jes, ni certe devas tuj decidi, kion fari, — respondis 
Paŝegulo, rigardante supren kaj konsiderante la horon kaj la 
veteron. — Nu, Sam, — li diris fine, — ankaŭ al mi ne plaĉas 
tiu ĉi loko; sed mi ne sukcesas pensi pri loko pli bona 
atingebla antaŭ la noktiĝo. Almenaŭ ni estas momente 
nevideblaj, kaj se ni moviĝus, multe pli probable rimarkus 
nin spionoj. Nia sola ebleco estas tute devii de nia celvojo 
ree norden ĉi-flanke de la montetolinio, kie la tereno estas 
ĉie proksimume sama kiel ĉi tie. La Vojo estas gardata, sed 
ni devus transiri ĝin, se ni provus kaŝi nin en la sudaj 
densejoj. Norde de la Vojo trans la montetoj la tereno estas 
dum mejloj dezerta kaj ebena. 

— Ĉu la Rajdantoj kapablas vidi? — demandis Gaja. — Mi 
volas diri, ke ili kutime ŝajnis uzi la nazon prefere ol la 
okulojn, flare serĉante nin, se flaro estas la ĝusta vorto. 



almenaŭ en la taglumo. Sed vi devigis nin kuŝiĝi teren, kiam 
vi vidis ilin sube; kaj nun vi parolas pri vidiĝo, se ni moviĝus. 

— Mi estis tro malzorga sur la montosupro, — respondis 
Paŝegulo. — Mi tre deziris trovi ian indikon pri Gandalfo; sed 
estis erare supreniri triope kaj stari tiel longe tie. Ĉar la 
nigraj ĉevaloj kapablas vidi, kaj la Rajdantoj povas uzi 
homojn kaj aliajn kreitojn kiel spionojn, kiel ni konstatis en 
Brio. Ili mem ne vidas tiel la lumomondon kiel ni, sed niaj 
figuroj estigas ombrojn en iliaj mensoj, kiujn detruas nur la 
tagmeza suno; kaj en la mallumo ili perceptas multajn 
signojn kaj formojn, kiuj estas kaŝataj al ni: tiam ili estas plej 
timindaj. Kaj ĉiam ili flaras la sangon de vivantaĵoj, dezirante 
kaj malamegante ĝin. Ekzistas ankaŭ sentumoj krom vido aŭ 
flaro. Ni kapablas senti ilian ĉeeston — tiu ĝenis niajn korojn, 
tuj kiam ni alvenis ĉi tien, kaj antaŭ ol ni vidis ilin; pli akre ili 
sentas nian ĉeeston. Cetere, — li aldonis, kaj lia voĉo iĝis 
flustra, — la Ringo altiras ilin. 

— Ĉu do troviĝas neniu ebleco eskapi? — diris Frodo, 
ĉirkaŭrigardante ekscitite. — Se mi moviĝos mi estos vidata 
kaj persekutata! Se mi restos mi altiros ilin al mi! 

Paŝegulo metis manon sur lian ŝultron. 

— Espero restas, — li diris. — Vi ne estas sola. Ni taksu ĉi 
tiun brullignon prete metitan por la fajro kiel signon. Ĉi tie 
troviĝas malmulte da ŝirmo aŭ defendebleco, sed fajro 
servos nin ambaŭmaniere. Saŭrono kapablas uzi fajron por 
siaj hidaj celoj, kiel ĉion alian, sed tiuj Rajdantoj ne amas 
ĝin, kaj timas tiujn, kiuj regas ĝin. Fajro estas nia amiko en la 
sovaĝejo. 

— Eble, — murmuris Sam. — Gi estas ankaŭ tiel bona 
maniero diri “jen ni estas”, kiel mi povas imagi, escepte de 
kriado. 



En la plej malalta kaj plej ŝirmata angulo de 1' valeto ili 
bruligis fajron, kaj pretigis manĝaĵon. Vesperaj ombroj 
komencis surfali, kaj iĝis malvarme. Ili subite konstatis 
grandan malsaton, ĉar ili manĝis nenion post la 
matenmanĝo, sed ili ne kuraĝis pretigi vespermanĝon pli ol 
ŝpareman. La tereno antaŭ ili estis malplena je ĉio krom 
birdoj kaj bestoj, malsimpatia loko forlasita de ĉiuj gentoj de 
la mondo. Disiruloj iris de tempo al tempo tra la montetoj, 
sed ili estis malmultaj, kaj ne restis longe. Aliaj vagantoj 
estis maloftaj kaj malbonspecaj: troloj eble deviis kelkfoje el 
la nordaj valoj de la Nebulecaj Montoj. Nur sur la vojo 
troveblis vojaĝantoj, plejofte gnomoj, rapidantaj pri propraj 
aferoj, kaj sen disponebla helpo kaj kun malmultaj vortoj por 
nekonatoj. 

— Mi ne vidas, kiel ni povas konservi nutraĵon ĝis la fino, 

— diris Frodo. — Ni sufiĉe atentis dum la lastaj kelkaj tagoj, 
kaj tiu ĉi vespermanĝo tute ne estas festo; sed ni foruzis pli 
ol ni devis, se restas ankoraŭ du semajnoj de I' vojaĝo, kaj 
eble pli. 

— Ekzistas nutraĵo en la sovaĝejo, — diris Paŝegulo; — beroj, 
radikoj, kreskaĵoj; kaj mi sufiĉe lertas pri ĉasado se necese. 
Ne necesas timi malsatmorton antaŭ alveno de la vintro. Sed 
kolektado kaj kaptado de nutraĵo estas laboro longa kaj 
laciga, kaj al ni necesas rapido. Do striktigu la zonojn, kaj 
pensu pri la tabloj en la domo de Elrondo! 

Iĝis pli malvarme kiam alvenis la mallumo. Elgvatante trans 
randon de la valeto, ili vidis nenion krom griza tereno jam 
malaperanta rapide en ombron. La ĉielo supre denove 
klariĝis kaj malrapide pleniĝis de ekbrilaj steloj. Frodo kaj 
liaj kunuloj kaŭris ĉirkaŭ la fajro, volvite per ĉiuj manteloj kaj 
lankovriloj posedataj de ili; sed Paŝegulo kontentiĝis per unu 
mantelo, kaj sidis iom aparte, suĉante penseme sian pipon. 



Dum noktiĝis, kaj la fajrolumo komencis hele disradii, li 
ekrakontis al ili historiojn porforturni iliajn pensojn de la 
timo. Li konis multajn historiojn kaj legendojn el la 
pratempo, pri elfoj kaj homoj kaj la bonaj kaj misaj faroj el la 
Praaj Tagoj. Ili scivolis, kiomaĝa li estas, kaj kie li lernis ĉi 
tutan folkloron. 

— Rakontu al ni pri Gil-Galado, — diris Gaja subite, kiam li 
paŭzis fine de rakonto pri la elfaj reĝlandoj. — Ĉu vi konas 
pli da tiu kanto, kiun vi aludis? 

— Jes ja, — respondis Paŝegulo. — Scias ankaŭ Frodo, ĉar ĝi 
intime koncernas lin. — Gaja kaj Grinĉjo rigardis al Frodo, kiu 
fiksrigardis la fajron. 

— Mi konas nur tiun etan parton, kiun rakontis al mi 
Gandalfo, — diris Frodo malrapide. — Gil-Galado estis la 
lasta el la grandaj elfaj reĝoj de Mez-Tero. Gil-Galado estas 
Stellumo en ilia lingvo. Kun Elendilo, elf-amiko, li iris al la 
lando... 

— Ne! — diris Paŝegulo interrompante. — Mi opinias, ke tiu 
historio ne estu rakontata nun, kiam la servistoj de la 
Malamiko estas proksimaj. Se ni trabatiĝos ĝis la domo de 
Elrondo, vi rajtos aŭdi ĝin tie komplete. 

— Do rakontu al ni iun alian historion pri la malnova tempo, 

— petegis Sam; — historion pri la elfoj en la tempo de ilia 
gloro. Al mi treege plaĉus aŭdi pli pri elfoj; la mallumo 
ŝajnas tiel strikte alpremiĝi. 

— Mi rakontos al vi la historion pri Tinuviela, — diris 
Paŝegulo, — mallonge, ĉar ĝi estas rakonto longa, kies fino 
estas nekonata; kaj ekzistas neniu nun, escepte de Elrondo, 
kiu memoras ĝin ĝuste, kiel ĝi estis rakontita pratempe. Gi 
estas ferakonto, kvankam malĝoja, kiaj estas ĉiuj rakontoj de 
Mez-Tero, kaj tamen ĝi eble levos viajn korojn. — Li silentis 



dum kelka tempo, kaj poste li komencis ne paroli, sed 
ĉantadi mallaŭte: 

Foliis, herbo verdkoloris, 
konioj floris altgracie, 
kaj lumo en arbara kalmo 
de r steloj glime subenboris. 

Tinuviela dancis tie 
laŭ melodi' de ia ŝalmo; 
harare lumis steloj strie, 
kaj pale sur la rob' fosforis. 

De 1' montoj venis nun Bereno 
kaj vagis vane sub folioj, 
kaj apud la river' Elveno 
promenis en solec' kaj sombro. 

Li elrigardis tra I' konioj, 
orflorojn vidis en soleno 
sur ŝiaj vestaj flulinioj 
kaj harojn spurajn kiel ombro. 

Piedojn liajn sorĉ' kuracis 
devige vagajn sur la montoj, 
kaj forta, vigla,for li hastis, 
kroĉiĝis al lunlumo tenta. 

Tra Elfalandaj arbaj rondoj 
ŝi leĝerpaŝe fuĝe dands, 
kaj lasis lin al sopir-ondoj 
aŭskultan en arbar' silenta. 

Li aŭdis ofte sonon fuĝe 
de piedfrap' leĝere paŝa, 
aŭ sub la ter' muzikon muĝe 
tremantan en kavaĵ' sekreta. 

Jam velkis koniaro maŝa, 
kaj falis al la ter' rifuĝe 
la faga krono foliaĵa 
dum vintro en arbar' tremeta. 

Li serĉis ŝin de jar' al jaro. 



trans foliar' sternita tere 
sub lun' kaj stela radiaro 
sur la ĉielo frostotrema. 

Kvazaŭ sur montovert' supere, 
ŝi dancis en la luna klaro, 
kaj sube dissterniĝis tere 
arĝenta nebulet' flirtema. 
Postvintre venis ŝi denove, 
printempon kante liberigis 
laŭ pluvo kaj alaŭdo move, 
akvo degela kaj bobeld. 

La elfaj floroj resurtigis, 
sopir' inundis lin denove, 
kaj kanti, danci, lin instigis 
kun ŝi sur herbo senribela. 

Ŝi fuĝis plu, sed li rapidis. 
Tinuviel'! Tinuviela! 
laŭ 1' elfa nom' li ŝin alstridis 
kaj ŝi aŭskulte tie haltis. 
ŝi haltis: lia voĉo bela 
sorĉis; Bereno alrapidis, 
kaj cedis sin Tinuviela, 
kaj ŝi en la brakum' ekzaltis. 
Beren' 1' okulojn enrigardis 
sub ombro de hararo ŝia, 
kaj vidis, kiel tie ardis 
la stela lumo respegule. 
Tinuviela, elf-gracia, 
kiun la elfa saĝo gardis, 
lin volvis per hararo sia 
kaj li enbrakis arĝentbrule. 

Ilin sur longa voj' destino 
portis en frido de I' montaro, 
tra haloj feraj, morna sino 
de beladon-arbar' oblikve. 
Disigis ilin Fenda Maro, 



sed ili kunis en la fino, 
kaj malaperis en 1' arbaro, 
kantante ĝoje, praantikve. 

Paŝegulo suspiris kaj paŭzis antaŭ ol paroli denove. 

— Tio estas kanto, — li diris, — en tiu modalo, kiu estas 
nomata ann-thennath inter la elfoj, sed estas malfacile 
prezenti ĝin per nia Komuna Lingvo, kaj tiu ĉi estas nur ĝia 
kruda eĥo. Gi rakontas pri la renkontiĝo de Bereno filo de 
Barahiro kaj Lutiena Tinuviela. Bereno estis mortemulo, sed 
Lutiena estis filino de Tingolo, Reĝo de elfoj sur la Mez-Tero, 
kiam la mondo estis juna; kaj ŝi estis la plej bela junulino, 
kiu iam ajn troviĝis inter ĉiuj infanoj de tiu ĉi mondo. Kiel la 
steloj super la nebuletoj de I' nordaj landoj estis ŝia beleco, 
kaj en ŝia vizaĝo estis brilanta lumo. En tiuj tagoj la Granda 
Malamiko, de kiu Saŭrono de Mordoro estis nura servisto, 
loĝis en Angbando en la nordo, kaj la elfoj de I' Okcidento 
reveninte al Mez-Tero militis kontraŭ li por reakiri la 
Silmarilojn, kiujn li ŝtelis; kaj la prapatroj de la homoj helpis 
la elfojn. Sed la Malamiko venkis kaj Barahiro estis mortigita, 
kaj Bereno, eskapinte tra danĝeregoj, venis trans la Montojn 
de Teruro en la kaŝitan reĝlandon de Tingolo en la arbaro 
Neldoredo. Tie li vidis Lutienan kantanta kaj dancanta en 
maldensejo apud la sorĉita rivero Esgalduino; kaj li nomis 
ŝin Tinuviela, tio estas Najtingalo en la lingvo de I' 
pratempo. Multaj malĝojaĵoj okazis al ili poste, kaj ili estis 
longe disigitaj. Tinuviela liberigis Berenon el la karceroj de 
Saŭrono, kaj kune ili travivis multajn gravajn danĝerojn, kaj 
detronigis eĉ la Grandan Malamikon, kaj prenis de ties fera 
krono unu el la tri Silmariloj, plej brilaj el ĉiuj juveloj, por esti 
la kompensa donaco pro Lutiena al ŝia patro Tingolo. Tamen 
en la fino Bereno estis mortigita de la Lupego, kiu venis tra 
la pordoj de Angbando, kaj li mortis en la brakoj de 
Tinuviela. Sed ŝi elektis mortivecon kaj forlason de I' mondo, 
por povi sekvi lin; kaj laŭ la kanto, ili renkontiĝis denove 



trans la Fenda Maro, kaj post mallonga periodo de nova viva 
promenado en la verdaj arbaroj, kune ili pasis, antaŭlonge, 
el la limoj de tiu ĉi mondo. Tiel estas, ke Lutiena Tinuviela 
sola el la elfaro mortis efektive kaj forlasis la mondon, kaj ili 
perdis tiun, kiun ili plej amis. Sed post ŝi la deveno de la 
pratempaj elfestroj daŭris inter homoj. Ankoraŭ vivas tiuj, de 
kiuj Lutiena estis la prapatrino, kaj oni diras, ke ŝia 
posteularo neniam finiĝos. Elrondo de Rivendelo apartenas 
al tiu parenceco. Ĉarde Bereno kaj Lutiena naskiĝis Dioro, la 
heredonto deTingolo; kaj de li Elvinga la Blanka kiun 
Erendilo edzinigis, kiu navigis sian ŝipon el la nebuletoj de la 
mondo sur la marojn de paradizo kun la Silmarilo sur sia 
frunto. Kaj de Erendilo devenis la Reĝoj de Numenoro, do 
Okcidentio. 

Dum Paŝegulo parolis, ili rigardis lian strangan viglan 
vizaĝon, malhele lumigatan de I' ruĝa ardo de la ŝtipfajro. 

Liaj okuloj brilis, kaj lia voĉo estis profunda kaj riĉa. Super li 
estis nigra stelplena ĉielo. Subite aperis super la krono de 
Veterverto malantaŭ li pala lumo. La kreskanta luno grimpis 
malrapide super la monteton, kiu superombris ilin, kaj la 
steloj super la monteto fadis. 

La historio finiĝis. La hobitoj moviĝis kaj sin streĉis. 

— Vidu! — diris Gaja. — La Luno leviĝas: devas esti malfrue. 
La aliaj suprenrigardis. Guste tion farante, ili vidis supre de I' 
monto ion etan kaj malhelan fone de la lunleviĝo. Tio eble 
estis nur ŝtonego aŭ elstaranta roko vidigita per la pala 
lumo. 

Sam kaj Gaja stariĝis kaj foriris de la fajro. Frodo kaj Grinĉjo 
restis sidantaj en silento. Paŝegulo streĉe rigardis la 
lunlumon sur la monteto. Ĉio ŝajnis kvieta kaj senmova, sed 
Frodo sentis fridan timon enrampi en sian koron, kiam 



Paŝegulo jam ne parolis. Li kaŭris pli proksimen al lafajro. 
Tiumomente Sam revenis kurante de I' valeta rando. 

— Mi ne scias pri kio temas, — li diris, — sed subite mi 
ektimis. Mi ne kuraĝus forlasi tiun ĉi valeton kontraŭ kiom 
ajn da mono; mi sentis, ke io alrampas laŭ la deklivo. 

— Ĉu ion vi vidis? — demandis Frodo, salte stariĝante. 

— Ne, sinjoro. Nenion mi vidis, sed mi ne restis por rigardi. 

— Mi vidis ion, — diris Gaja; — aŭ tion mi supozis 

— forokcidente, kie la lunlumo surfalis la ebenaĵon post la 
ombro de la montetovertoj. Mi pensis, ke vidiĝis du aŭ tri 
nigraj figuroj. Ili ŝajnis moviĝi ĉi tien. 

— Restu proksime al la fajro, kun la vizaĝoj al la ekstero! 

— kriis Paŝegulo, — Pretiĝu kun iuj pli longaj ŝtipoj en la 
manoj! 

Senspire ili sidistie kelkan tempon, silentaj kaj agopretaj, 
kun la dorsoj turnitaj al la ŝtipfajro, ĉiu rigardante en la 
ombrojn, kiuj ĉirkaŭis ilin. Nenio okazis. En la nokto estis 
nek sono nek moviĝo. Frodo ekmoviĝis, sentante ke li devas 
rompi la silenton: li sopiris krii laŭte. 

— Ĉit! — flustris Paŝegulo. 

— Kio estas tio? — elspiris Grinĉjo sammomente. 

Trans la rando de la valeto, sur la flanko for de la monteto, il 
pli sentis, ol vidis, unu aŭ kelkajn ombrojn leviĝi. Ili streĉis 
siajn okulojn, kaj la ombroj ŝajnis kreski. Baldaŭ ne plu estis 
dubeble: tri aŭ kvar altaj nigraj figuroj staris tie sur la 
deklivo, rigardante al ili. Tiel nigraj ili estis, ke ili ŝajnis 
nigraj truoj en la profunda ombro malantaŭ ili. Al Frodo 
ŝajnis, ke li aŭdis mallaŭtan siblon, kvazaŭ de venena spiro. 



kaj sentis maldensan trapikan frostiĝon. Poste la figuroj 
malrapide paŝis antaŭen. 

Timego venkis Grinĉjon kaj Gajan, kaj ili ĵetis sin plate sur la 
teron. Sam retiris sin al la flanko de Frodo. Frodo apenaŭ 
malpli timegis ol la kunuloj; li tremegis kvazaŭ li treege 
frostus, sed lian timon superis subita tento surmeti la 
Ringon. La deziro tion fari ekkaptis lin, kaj li povis pensi pri 
nenio alia. Li ne forgesis pri la dolmenuloj, nek pri la mesaĝo 
de Gandalfo; sed io ŝajnis devigi lin malatenti ĉiujn avertojn, 
kaj li sopiris cedi. Ne pro espero pri eskapo, nek pro ia 
agado, ĉu bona ĉu malbona: li simple sentis, ke li devas 
preni la Ringon kaj surfingrigi ĝin. Li ne povis paroli. Li 
sentis, ke Sam rigardas lin, kvazaŭ li scius, ke la mastro 
spertas ian zorgegon, sed li ne povis turniĝi al li. Li fermis 
siajn okulojn kaj baraktis dum kelka tempo; sed rezisto iĝis 
netolerebla, kaj fine li eltiris malrapide la ĉeneton, kaj ŝovis 
la Ringon sur la montrofingron de sia maldekstra mano. 

Tuj, kvankam ĉio alia restis kiel antaŭe malklara kaj malhela, 
la figuroj iĝis terure klaraj. Li povis vidi sub iliajn nigrajn 
volvaĵojn. Estis kvin altaj figuroj: du starantaj rande de la 
valeto, tri alvenantaj. Sur iliaj blankaj vizaĝoj brulis akraj 
senkompataj okuloj; sub iliaj manteloj estis longaj grizaj 
roboj; sur iliaj grizaj haroj estis kaskoj el arĝento; en iliaj 
ostecaj manoj estis glavoj ŝtalaj. Iliaj okuloj trafis kaj trapikis 
lin, kaj ili alkuris al li. Senespere li elingigis la propran 
glavon, kaj al li ŝajnis, ke ĝi flagras ruĝe, kvazaŭ ĝi estus 
incendiilo. Du figuroj haltis. La tria estis pli alta ol la aliaj; liaj 
haroj estis longaj kaj brilantaj kaj sur lia kasko estis krono. 
Per unu mano li tenis longan glavon, kaj per la alia 
ponardon. La ponardo kaj la mano tenanta ĝin ardis je pala 
lumo. Li saltis antaŭen kaj alkuris Frodon. 

Tiumomente Frodo ĵetis sin antaŭen sur la tero, kaj li aŭdis 
sin krii laŭte: “Ho Elberet'! Giltoniel'!" Samtempe li frapis al 



la piedoj de sia malamiko. Akra krio sonoris en la nokto; kaj 
li sentis doloron kvazaŭ sageto da venenita glacio trapikus 
lian maldekstran ŝultron. Svenante li ekvidis Paŝegulon 
saltanta el la mallumo kun flamanta brulligno en ambaŭ 
manoj. Per lasta fortostreĉo Frodo defingrigis la Ringon kaj 
fermis tenace ĉirkaŭ ĝin sian dekstran manon. 



12 


Fuĝo al Transpasejo 

Kiam Frodo rekonsciiĝis li ankoraŭ tenegis furioze la Ringon. 
Li estis kuŝanta apud la fajro, kiu nun estis alte amasigita kaj 
brile brulanta. Liaj tri kunuloj kliniĝis al li. 

— Kio okazis? Kie estas la pala reĝo? — li demandis 
frenezece. Ili estis tro feliĉaj aŭdinte lin paroli portuj 
respondi; ili ankaŭ ne komprenis lian demandon. Fine li 
sciiĝis de Sam, ke ili vidis nenion krom la svagajn ombrecajn 
figurojn venintajn al ili. Subite, terurite, Sam rimarkis, ke lia 
mastro malaperis; kaj sammomente preterkuregis lin nigra 
ombraĵo, kaj li falis. Li aŭdis la voĉon de Frodo, sed ĝi ŝajnis 
alveni de tre malproksime, aŭ de sub la tero, kriante 
strangajn vortojn. Ili vidis nenion pli, ĝis ili falpuŝiĝis 
kontraŭ la korpo de Frodo, kuŝanta kvazaŭ mortinto 
vizaĝalherbe. Paŝegulo ordonis, ke ili levu lin kaj kuŝigu 
proksime al la fajro, kaj poste li malaperis. Tio okazis jam 
antaŭ sufiĉe longe. 

Sam evidente komencis denove dubi pri Paŝegulo; sed dum 
ili parolis tiu aperis subite el la ombroj. Ili timtikis, kaj Sam 
elingigis sian glavon kaj ekstaris super Frodo; sed Paŝegulo 
surgenuiĝis rapide ĉe lia flanko. 

— Mi ne estas Nigra Rajdanto, Sam, — li diris milde, — nek 
kunligita kun ili. Mi klopodis ion eltrovi pri iliaj moviĝoj, sed 
mi trovis nenion. Mi ne komprenas, kial ili foriris kaj ne 
atakas denove. Sed mankas ĉia sento pri ilia ĉeesto en la 
proksimeco. 

Kiam li aŭdis tion, kion Frodo povis rakonti, li konsterniĝis 
plene, skuis la kapon kaj suspiris. Poste li ordonis, ke Grinĉjo 



kaj Gaja varmigu tiom da akvo kiom eblis per iliaj 
kaldronetoj, kaj lavu perĝi la vundon. 

— Hejtu daŭre la fajron, kaj varmigu senĉese Frodon! — li 
diris. Poste li stariĝis, forpaŝis kaj alvokis al si Samon. 

— Verŝajne mi komprenas jam pli bone la aferon, — li diris 
per mallaŭta voĉo. — Ŝajnas, ke ĉeestis nur kvin malamikoj. 
Kial ne ĉiuj ĉeestas, mi ne scias, sed mi pensas, ke ili ne 
atendis reziston. Ili provizore retroiris. Sed mi timas, ke ne 
tre foren. Ili revenos en alia nokto, se ni ne sukcesos eskapi. 
Ili atendas nur, ĉar ili supozas sian celon preskaŭ plenumita, 
kaj ke la Ringo ne povos multe pli foren fuĝi. Mi timas, Sam, 
ke ili supozas, ke via mastro ricevis venenan vundon, kiu 
subigos lin al ilia deziro. Ni vidos! 

Sam larmsingultis. 

— Ne malesperu! — diris Paŝegulo. — Nun vi devasfidi al mi. 
Via Frodo estas pli fortike konstruita ol mi divenis, kvankam 
Gandalfo sugestis, ke verŝajne tiel pruviĝos. Li ne estas 
mortigita, kaj mi opinias, ke li rezistos la mispotencon de la 
vundo pli longe ol liaj malamikoj atendas. Mi faros ĉion 
eblan por lin helpi kaj kuraci. Gardu lin zorge, dum mi 
forestos! — Li forrapidis kaj denove malaperis en la 
mallumon. 

Frodo dormetis, kvankam la doloro de I' vundo lante pliiĝis, 
kaj venena frido disvastiĝis de lia ŝultro ĝis la brako kaj 
flanko. Liaj amikoj prizorgis lin, varmigante lin kaj banante 
lian vundon. La nokto pasis malrapide kaj treniĝe. Aŭroro 
kreskis sur la ĉielo, kaj la valeto pleniĝadis je griza lumo, 
kiam Paŝegulo fine revenis. 

— Vidu! — li kriis; kaj kliniĝinte li levis de la tero nigran 
mantelon, kiu kuŝis tie kaŝite de la mallumo. Je unu futo 
super la suba orlo vidiĝis tratranĉo. — Tion kaŭzis la bato 



per la glavo de Frodo. La sola domaĝo kaŭzita al lia 
malamiko, mi timas; ĉar ĝi estas netuŝita, kaj pereas ĉiuj 
klingoj, kiuj trapikas tiun teruran Reĝon. Pli minaca al li estis 
la nomo Elbereta. Kaj pli minaca al Frodo estis tiu ĉi! 

Li kliniĝis denove kaj levis longan maldikan ponardon. En ĝi 
estis frida brilo. Kiam Paŝegulo levis ĝin, ili vidis, ke 
proksime al la fino ĝia eĝo estis noĉita, kaj la pinto estis 
forrompita. Sed ĝuste kiam li alte tenis ĝin en la kreskanta 
lumo, ili rigardis mirigite, ĉar la klingo ŝajnis fandiĝi, kaj 
malaperis kiel fumo en la aero, lasante en la mano de 
Paŝegulo nur la tenilon. 

— Ve! — li kriis. — Estis tiu ĉi malbenita ponardo, kiu kaŭzis 
la vundon. Malmultaj nuntempe posedas la lerton pri 
kuracado por kontraŭefiki tiajn fiarmilojn. Sed mi faros, kion 
mi povos. 

Li sidigis sin sur la teron kaj, preninte la ponardotenilon, 
kuŝigis ĝin sur siajn genuojn, kaj li kantis super ĝi kanton 
malrapidan en stranga lingvo. Poste li metis ĝin flanken, 
turnis sin al Frodo, kaj per mallaŭta tono parolis vortojn, 
kiujn la aliaj ne distingis. El la saketo ĉe sia zono li elprenis 
longajn foliojn de ia kreskaĵo. 

— Portrovi tiujn ĉi foliojn, — li diris, — mi longe marŝis, ĉar 
tiu ĉi planto ne kreskas sur la dezertaj montetoj; sed en 
densejoj sude de la Vojo mi trovis ĝin en la mallumo pro la 
parfumo de ĝiaj folioj. — Li premĉifis folion per siaj fingroj, 
kaj ĝi eligis dolĉan kaj pikan odoron. — Estas bonŝance, ke 
mi sukcesis trovi ĝin, ĉar ĝi estas kuraca planto, kiun la 
homoj el Okcidentio kunportis al Mez-Tero. Atelaso ili nomis 
ĝin, kaj nun ĝi kreskas nur malabunde kaj nur proksime al 
lokoj, kie iii loĝis aŭ kampadis pratempe; kaj ĝi ne estas 
konata en la Nordo, krom al kelkaj el tiuj, kiuj travagas 



Sovaĝujon. Gi havas gravajn ecojn, sed ĝia kuracpovo je tia 
ĉi vundo eble estos malgranda. 

Li ĵetis la foliojn en bolantan akvon kaj lavis la vunditan 
ŝultron de Frodo. La bonodoro de I' vaporo estis refreŝiga, kaj 
la nevunditoj sentis en la mensoj trankviliĝon kaj klarecon. 

La planto havis ankaŭ iom da bonefiko al la vundo, ĉar Frodo 
sentis malpliiĝi la doloron kaj ankaŭ la fridecon en sia 
flanko; sed lia brako ne reviviĝis, kaj li ne kapablis levi aŭ 
uzi la manon. Li profunde bedaŭris sian stultecon, kaj sin 
riproĉis pro malforteco de la volo; ĉar nun li konstatis, ke 
surmetante la Ringon li obeis ne la propran deziron sed la 
ordonan deziron de siaj malamikoj. Li scivolis, ĉu li restos 
dumvive kripligita, kaj kiel ili sukcesos daŭrigi la vojaĝon. Li 
sentis sin tro malforta por stariĝi. 

Ĝuste tiun demandon diskutis la aliaj. Ili rapide decidis foriri 
laŭeble baldaŭ el Veterverto. 

— Mi nun opinias, — diris Paŝegulo, — ke la malamikoj gvatis 
tiun ĉi lokon jam de kelkaj tagoj. Se Gandalfo efektive venis 
ĉi tien, li do nepre estis devigata forrajdi, kaj li ne revenos. 
Ĉiuokaze ni estos grave endanĝerigitaj ĉi tie post la noktiĝo, 
post la atako en la hieraŭa vespero, kaj apenaŭ eblas, ke ni 
trafos danĝeron pli grandan, kien ajn ni iros. 

Tuj kiam la taglumo estis plena, ili rapide manĝis kaj pakis. 
Estis neeble, ke Frodo marŝu, do ili dispartigis la plimulton el 
sia portaĵo inter la kvaropo, kaj surponeigis Frodon. Dum la 
lastaj kelkaj tagoj la kompatinda besto mirinde bonfartiĝis; 
ĝi jam aspektis pli grasa kaj pli forta, kaj komencis vidigi 
amon al siaj novaj mastroj, precipe al Sam. La traktado far 
Vilĉjo Filikĉjo certe estis tre malbona, se la vojaĝo en 
Sovaĝujo ŝajnis al ĝi pli agrabla ol la antaŭa sorto. 



Ili ekiris laŭ direkto suda. Tio devigus transiri la Vojon, sed ĝi 
estis la plej rapida vojo al tereno pli arbohava. Kaj iii bezonis 
brulaĵon, ĉar Paŝegulo diris, ke Frodo devas esti daŭre 
varmigata, precipe nokte, kaj fajro iom protektus ilin ĉiujn. Li 
ankaŭ planis mallongigi la vojaĝon pertransiro de alia 
kurbiĝego de la Vojo: oriente post Veterverto ĝi ŝanĝis la 
direkton kaj larĝe kurbiĝis norden. 

Ili malrapide kaj singarde ĉirkaŭiris la sud-okcidentajn 
deklivojn de I' monteto, kaj venis post kelka tempo ĝis la 
rando de la Vojo. Mankis indikoj pri la Rajdantoj. Sed ĝuste 
kiam ili rapidis transen, ili aŭdis malproksime du kriojn: frida 
voĉo kriis, kaj frida voĉo respondis. Tremante ili saltis 
antaŭen kaj celis la densejojn, kiuj troviĝis antaŭe. La tereno 
antaŭ ili deklivis al la sudo, sed ĝi estis sovaĝa kaj senvoja; 
arbustoj kaj nealtaj arboj kreskis en densaj grupiĝoj kun 
larĝaj dezertaj spacoj inter ili. La herbo estas malabunda, 
malfajna kaj griza; kaj la folioj en la densejoj estis palaj kaj 
falaj. Ĝi estis tereno senĝoja, kaj la vojaĝo estis malrapida 
kaj morna. Ili parolis malmulte dum la paŝado. La koro de 
Frodo iĝis malgaja, kiam li rigardis ilin marŝantajn apud li 
kun la kapoj pendantaj kaj la dorsoj kurbigitaj sub la ŝarĝoj. 
Eĉ Paŝegulo ŝajnis laca kaj pezkora. 

Antaŭ ol finiĝis la marŝado de I' unua tago la doloro de Frodo 
pliiĝis, sed tion li longe ne priparolis. Kvartagoj pasis, sen 
multa ŝanĝiĝo de la tereno aŭ la pejzaĝo, krom ke malantaŭ 
ili Veterverto iom post iom malaltiĝis, kaj antaŭe la 
malproksimaj montoj baŭmis pli proksime. Tamen posttiu 
dista krio ili ne vidis nek aŭdis indikon, ke la malamikoj 
rimarkis ilian fuĝon aŭ persekutas ilin. Ili antaŭtimis la 
horojn mallumajn, kaj vaĉis duope dum la nokto, 
ĉiumomente atendante ekvidi nigrajn figurojn avancantaj en 
la griza nokto, malhele lumigata de la nubvualita lumo; sed 
ili vidis nenion, kaj aŭdis neniun sonon escepte de la susuro 
de velkaj folioj kaj herbo. Eĉ unufoje ili ne havis tiun senton 



de ĉeesta miseco, kiu alfluis ilin antaŭ la atako en la valeto. 
Ŝajnis tro optimisme esperi, ke la Rajdantoj denove maltrafis 
la spuron. Eble ili atendis por iel embuski en loko mallarĝa? 

Fine de 1' kvina tago la tereno komencis denove plialtiĝi 
malrapide el la larĝa malprofunda valo en kiun ili estis 
descendintaj. Paŝegulo nun direktis ilin nord-orienten, kaj en 
la sesa tago ili atingis la supron de longa malrapide 
altiĝanta deklivo, kaj vidis malproksime antaŭe grupon de 
arbokovritaj montetoj. Fore sub ili, ili povis vidi la Vojon 
ĉirkaŭantan la montetosubon; kaj dekstre rivero griza 
ekbrilis pale en la maldensa sunlumo. Malproksime ili 
ekvidis ankoraŭ alian riveron en ŝtona valo duone 
nebuletvualita. 

— Mi timas, ke ĉi tie ni devos reiri al la Vojo por kelka tempo, 

— diris Paŝegulo. — Ni verŝajne alvenis la riveron Prujnelo, 
kiun la elfoj nomas Miteitelo. Gi fluas el Etenerikejoj, la trol- 
altaĵoj norde de Rivendelo, kaj aliĝas al Bruakvo fore en la 
sudo. luj nomas ĝin la Grizinundo post tio. Gi estas granda 
rivero antaŭ ol trafi la maron. Ne estas transirejo sub ĝiaj 
fontoj en Etenerikejoj, krom la Lasta Ponto, per kiu la Vojo 
transiras. 

— Kiu estas tiu alia rivero, kiun ni vidas tie malproksime? 

— demandis Gaja. 

— Tiu estas Bruakvo, la Bruineno apud Rivendelo, 

— respondis Paŝegulo. — La Vojo iras laŭlonge de montetoj 
tra multaj mejloj de la Ponto ĝis la Transpasejo de Bruineno. 
Sed mi ankoraŭ ne elpensis, kiel ni transiru la akvon. Unu 
rivero en unu fojo! Ni estos ja bonŝancaj, se ni ne trovos, ke 
la Lasta Ponto estas gardata kontraŭ nin. 


La postan tagon, frue en la mateno, ili denove iris suben al 
la rando de la Vojo. Sam kaj Paŝegulo iris antaŭen, sed ili 



trovis neniun indikon pri iuj vojaĝantoj aŭ rajdantoj. Ĉi tie 
sub ombro de la montetoj estintis iom da pluvo. Paŝegulo 
taksis, ke ĝi falis antaŭ du tagoj, kaj forlavis ĉiujn 
piedspurojn. Post tio pasis neniu rajdanto, laŭ lia prijuĝo. 

Ili pluiris laŭeble rapide, kaj post unu-du mejloj ili vidis 
antaŭ si la Lastan Ponton, sube de mallonga apika deklivo. Ili 
antaŭtimis vidi nigrajn figurojn tie atendantajn, sed neniun 
ili rimarkis. Paŝegulo igis ilin kaŝiĝi en densejo apud la Vojo, 
dum li antaŭeniris poresplori. Postnelonge li revenis 
rapidante. 

— Mi vidas neniun signon pri la malamikoj, — li diris, — kaj 
mi tre scivolas, kion signifas tio. Sed mi trovis ion tre 
strangan. 

Li etendis sian manon, kaj montris palverdan juvelon. 

— Mi ĝin trovis en la koto meze de la Ponto, — li diris. — Gi 
estas berilo, elf-gemo. Ĉu ĝi estis tie metita, aŭ hazarde 
faligita, mi ne scias, sed ĝi alportas al ni esperon. Mi taksas 
ĝin signo, ke ni povas transpasi la Ponton; sed post ĝi mi ne 
riskos resti sur la Vojo, manke de ia pli klara signo. 

Tuj ili pluiris. Ili transiris sendanĝere la Ponton, aŭdante 
neniun sonon krom la akvo kirliĝanta kontraŭ ĝiaj tri grandaj 
arkaĵoj. Je unu mejlo poste ili alvenis mallarĝan ravinon, kiu 
kondukis norden tra la apika tereno maldekstre de I' Vojo. 

Tie Paŝegulo turniĝis flanken, kaj baldaŭ ili vagis en sombra 
loko de malhelaj arboj serpentumantaj ĉe la piedoj de 
malbonvenigaj montetoj. 

La hobitoj ĝojis postlasi la malgajajn terenojn kaj la 
danĝeran Vojon; sed tiu ĉi nova loko ŝajnis minaca kaj 
neamika. Dum ili pluiris, la ĉirkaŭaj montetoj iom post iom 
altiĝis. le-tie sur altaĵoj kaj firstoj ili ekvidis antikvajn 
ŝtonmurojn kaj ruinaĵojn de turoj: tiuj aspektis 



malbonaŭgure. Frodo, kiu ne marŝis, disponis tempon por 
rigardadi antaŭen kaj pensadi. Li rememoris la rakonton de 
Bilbo pri ties vojaĝo kaj la minacantaj turoj sur la montetoj 
norde de I' Vojo, en la tereno proksime al la trola arbaro, kie 
okazis lia unua grava aventuro. Frodo konjektis, ke ili nun 
troviĝas en tiu sama regiono, kaj scivolis, ĉu hazarde ili 
pasos proksime al tiu loko. 

— Kiu loĝas en tiu ĉi regiono? — li demandis. — Kaj kiu 
konstruis tiujn turojn? Ĉu ĝi estas trola lando? 

— Ne! — diris Paŝegulo. — Troloj ne konstruas. Neniu loĝas 
en tiu ĉi lando. lam homoj loĝis ĉi tie, antaŭlonge; sed jam 
neniu restas. Ili iĝis popolo misa, laŭ la legendoj, ĉar ili falis 
sub la ombron de Angmaro. Sed ĉiuj estis detruitaj dum la 
milito, kiu kondukis al la fino la Nordan Reĝlandon. Sed tio 
okazis tiel prae, ke la montetoj forgesis ilin, kvankam ombro 
ankoraŭ surkuŝas la landon. 

— Kie vi lernis tiajn rakontojn, se la tuta tereno estas 
malplena kaj forgesema? — demandis Grinĉjo. — La birdoj 
kaj bestoj ne rakontas tiajn historiojn. 

— La posteuloj de Elendilo ne forgesas la tutan pasintaĵon, 

— diris Paŝegulo, — kaj multe pli ol mi kapablas rakonti 
estas memorata en Rivendelo. 

— Ĉu vi estis ofte en Rivendelo? — diris Frodo. 

— Ofte, — diris Paŝegulo. — lam mi loĝis tie, kaj daŭre mi 
revenas, kiam tio estas ebla. Tie troviĝas mia koro, sed ne 
estas mia sorto sidi trankvile eĉ en la bela domo de Elrondo. 

La montetoj nun komencis ĉirkaŭbari ilin. La Vojo kurbiĝis 
denove al la Rivero, sed ambaŭ jam estis forkaŝitaj de la 
vido. La vojaĝantoj eniris longan valon — mallarĝan, 
profunde fenditan, malhelan kaj silentan. Arboj kun 



malnovaj kaj torditaj radikoj pendis de klifoj, kaj amasiĝis 
malantaŭe kiel altiĝantaj deklivoj da pinoj. 

La hobitoj ege laciĝis. Ili iris malrapide, ĉar ili devis trovi 
vojon tra senpada tereno, malhelpate de falintaj arboj kaj 
faligitaj rokoj. Laŭeble longe, pro Frodo, ili evitis grimpadon, 
ankaŭ ĉar estis fakte malfacile trovi iun ajn eblecon 
supreniri el la mallarĝaj valetoj. 

Ili jam pasigis du tagojn en tiu tereno, kiam la vetero iĝis 
pluva. La vento komencis blovi konstante el la okcidento kaj 
verŝi la akvon de la malproksimaj maroj sur la malhelajn 
kapojn de I' montetoj kiel fajnan saturan pluvon. Vespere ili 
ĉiuj estis tramalsekaj, kaj la noktumado estis senĝoja, ĉar ili 
ne sukcesis bruligi fajron. 

La postan tagon la montetoj leviĝis pli alte kaj apike antaŭ 
ili, kaj ili estis devigataj turniĝi norden for de la celo. 
Paŝegulo ŝajnis iĝi zorgoplena: ili estis jam preskaŭ dek 
tagojn for de Veterverto, kaj ilia stoko da provizaĵoj komencis 
malmultiĝi. La pluvo daŭris. 

Tiun nokton ili pasigis sur ŝtonbreto kun roka muro malantaŭ 
ili, en kiu estis malprofunda kaverno, nura ĉerpo el la klifo. 
Frodo estis senripoza. La malvarmo kaj la malseko eĉ pli 
dolorigis lian vundon, kaj la doloro kaj sento de mortiga frido 
tute forpelis dormon. Li kuŝis tikante kaj turniĝante kaj 
aŭskultante timeme la ŝtelmanierajn noktobruojn: vento tra 
rokfendetoj, akvogutado, krako, subita klaka falo de ŝtono 
malkroĉiĝinta. Li sentis, ke nigraj figuroj alvenas porsufoki 
lin; sed kiam li eksidis, li vidis nenion krom la dorson de 
Paŝegulo, kiu kaŭris side, fumante sian pipon kaj vaĉante. Li 
kuŝiĝis denove kaj eniris maltrankvilan sonĝon, en kiu li 
promenis sur sia razeno en la Provinco, sed tio ŝajnis 
malklara kaj malhela, malpli klara ol la altaj nigraj ombroj, 
kiuj staris rigardante trans la dornbarilon. 



Matene li vekiĝis kaj konstatis, ke la pluvo ĉesis. La nuboj 
ankoraŭ densis, sed ili diseriĝis, kaj palaj bluaj strioj aperis 
inter ili. La vento denove ŝanĝis direkton. Ne frue ili ekiris. 

Tuj post ilia malvarma kaj senkomforta matenmanĝo 
Paŝegulo foriris sola, ordoninte ke la aliaj restu sub ŝirmo de 
la klifo, ĝis li revenos. Li intencis suprengrimpi, se eble, kaj 
ekrigardi la konturojn de I' tereno. 

Reveninte li ne estis trankviliga. 

— Ni venis tro multe norden, — li diris, — kaj ni devas trovi 
rimedojn turniĝi denove suden. Se ni pluiros ĉi-direkten ni 
trafos en la Etenerikejojn fornorde de Rivendelo. Tiu estas 
trola teritorio, malmulte konata al mi. Ni eble sukcesus trairi 
kaj atingi Rivendelon de la nordo; sed tio postulus tro multe 
da tempo, kaj nia nutraĵo ne sufiĉus. Do iel aŭ aliel ni devas 
trovi la Transpasejon de Bruineno. 

La restaĵon de tiu tago ili pasigis stumblante trans rokan 
terenon. Ili trovis pasejon interdu montetoj, kiu kondukis ilin 
en valon direktiĝantan sud-orienten, la direkton, kiun ili 
volis iri; sed proksime al la tagofino ili trovis, ke la vojon 
baras denove alta verto, kies malhela eĝo estis disrompita je 
multaj nudaj pintoj kiel dentoj de malakrigita segilo. Ilia 
elekto estis reiri aŭ transgrimpi. 

Ili decidis provi la grimpadon, sed ĝi pruviĝis tre malfacila. 
Postnelonge Frodo devis elseliĝi kaj pluldopodi surpiede. Eĉ 
tiel ili ofte malesperis suprenigi la poneon, aŭ efektive trovi 
irejon porsi tiel ŝarĝite. La lumo preskaŭ malaperis, kaj ili 
estis ĉiuj elĉerpitaj, kiam fine ili alvenis la supron. Ili estis 
grimpintaj surmallarĝan rokselon interdu pli altaj lokoj, kaj 
la tereno denove descendis apike, nur mallongan distancon 
antaŭe. Frodo subenĵetis sin, kaj kuŝis tremetante sur la tero. 
Lia maldekstra brako estis senviva, kaj liaj flanko kaj ŝultro 



sentiĝis kvazaŭ ilin surkuŝus glaciecaj ungegoj. La arboj kaj 
rokoj ĉirkaŭ li aspektis ombrecaj kaj malbrilaj. 

— Ni ne povas iri plu, — diris Gaja al Paŝegulo. — Mi timas, 
ke tio ĉi elĉerpis Frodon. Mi terure zorgas pri li. Kion ni faru? 
Ĉu vi supozas, ke ili kapablos lin kuraci en Rivendelo, se ni 
iam alvenos tien? 

— Ni vidos, — respondis Paŝegulo. — Nenion pli mi povasfari 
en la sovaĝejo; kaj ĉefe pro lia vundo mi tiom deziras 
persisti. Sed mi konsentas, ke ni ne povos pluiri hodiaŭ 
vespere. 

— Kio estas al mia mastro? — demandis Sam per mallaŭta 
voĉo, rigardante petege Paŝegulon. — Lia vundo estas eta, 
kaj ĝi jam fermiĝis. Nenio videblas krom frosta blanka 
cikatro sur lia ŝultro. 

— Frodo estas tuŝita de I' armiloj de la Malamiko, — diris 
Paŝegulo, — kaj efikas iu veneno aŭ misaĵo, kiun mia lerto ne 
kapablas elpeli. Sed ne rezignu la esperon, Sam! 

La nokto estis malvarma sur la alta verto. Ili bruligis 
malgrandan fajron sub la torditaj radikoj de malnova pino, 
kiu pendis super malprofunda kavaĵo: ŝajnis, ke tie oni iam 
elminis ŝtonojn. Ili sidis kunpremite. La vento trablovis froste 
la pasejon, kaj ili aŭdis ĝemi kaj susuri sube la arbokapojn. 
Frodo kuŝis duonsonĝe, imagante ke senfinaj malhelaj 
flugiloj preterglisas super li, kaj ke per la flugiloj rajdas 
persekutantoj, kiuj serĉas lin en ĉiuj kavaĵoj de la montetoj. 

La mateno aŭroris hela kaj bela; la aero estis pura, kaj la 
lumo pala kaj klara en pluvlavita ĉielo. Iliaj koroj estis 
kuraĝigitaj, sed ili sopiris, ke la suno varmigu iliajn 
malvarmajn rigidajn membrojn.Tuj kiam lumiĝis, Paŝegulo 
kunprenis Gajan kaj iris ekzameni la altaĵon oriente de I' 
pasejo. La suno jam leviĝis kaj brilis hele, kiam li revenis kun 



novaĵo pli konsola. Ili nun iras pli aŭ malpli ĝustadirekten. Se 
ili pluirus malsupren laŭ la alia flanko de la firsto, la 
Montoj estus maldekstre de ili. Paŝegulo denove ekvidis iom 
antaŭe Bruakvon, kaj li sciis, ke, kvankam ĝi estis kaŝita al la 
vido, la Vojo al la Transpasejo situas ne malproksime de la 
rivero kaj kuŝas sur la bordo pli proksima al ili. 

— Ni devas celi denove la Vojon, — li diris. — Ni ne povas 
esperi trovi irejon tra ĉi tiuj montetoj. Kiom ajn da danĝero ĝi 
prezentas, la Vojo estas nia sola aliro al la Transpasejo. 

Manĝinte, ili tuj ekmarŝis denove. Ili subengrimpis 
malrapide laŭ la suda flanko de 1' verto, sed la vojo estis pli 
facila ol ili antaŭvidis, ĉar la deklivo estis ĉi-flanke multe 
malpli apika, kaj post nelonge Frodo povis ekrajdi denove. La 
kompatinda maljuna poneo de Vilĉjo Filikĉjo evoluigis 
neatenditan talenton pri trovado de padoj kaj pri ŝparado de 
laŭeble multaj skuoj al la rajdanto. Iliaj animoj revigliĝis. Eĉ 
Frodo sentis sin pli bonfarta en la matena lumo, sed de 
tempo al tempo nebulo ŝajnis blindigi lin, kaj li viŝis per sia 
mano la okulojn. 

Grinĉjo iom antaŭis la aliajn. Subite li turniĝis kaj alvokis 
ilin. 

— Ĉi tie estas pado! — li kriis. 

Kiam ili atingis lin, ili vidis, ke li ne eraris: klare vidiĝis la 
komenco de pado, kiu supreniris kun multaj serpentumoj el 
la subaj arboj kaj malaperis sur la montosupro malantaŭe. 

En kelkaj lokoj ĝi estisjam malklara kaj superkreskita, aŭ 
ŝtopita de falintaj ŝtonoj kaj arboj; sed ĝi ŝajnis iam multe 
uzita. Ĝi estis pado kreita perfortaj brakoj kaj pezaj piedoj. 
le-tie arboj estis faligitaj aŭ falintaj, kaj grandaj rokoj estis 
fenditaj aŭ flankenmovitaj por lasi trairon. 



Ili laŭiris la padon dum kelka tempo, ĉar ĝi proponis la plej 
facilan vojon suben, sed ili iris singarde, kaj ilia zorgemo 
pliiĝis, kiam ili alvenis la malhelajn arbojn, kaj la pado iĝis 
pli klare videbla kaj pli larĝa. Subite elirinte el zono da pinoj 
ĝi subeniris apike laŭ deklivo, kaj turniĝis abrupte 
maldekstren ĉirkaŭ rokecan ŝultron de la monteto. Kiam iii 
alvenis la angulon, iii ĉirkaŭrigardis ĝin kaj vidis, ke la pado 
antaŭeniris sur ebena striaĵo sub la frunto de malalta klifo 
superpendita de arboj. 

En la ŝtona muro estis malfermita pordo, pendanta malrekte 
de la sola granda ĉarniro. 

Antaŭ la pordo ili haltis. Trae estis kaverno aŭ roka ĉambro, 
sed pro la interna malhelo nenio estas videbla. Paŝegulo, 
Sam kaj Gaja, puŝante per sia tuta forto, sukcesis malfermi 
iom pli larĝe la pordon, kaj poste eniris Paŝegulo kaj Gaja. Ili 
ne eniris tre longen, ĉar sur la planko kuŝis multaj malnovaj 
ostoj, kaj nenio alia videblis proksime al la enirejo krom iuj 
grandaj malplenaj vazoj kaj rompitaj potoj. 

— Sendube tio ĉi estas trol-truo, se entute ekzistas tiaj! 

— diris Grinĉjo. — Elvenu, vi du, kaj ni foriru. Jam ni scias, 
kiu kreis la padon — kaj prefere ni rapide forlasu ĝin. 

— Ne necesas, ŝajnas al mi, — diris Paŝegulo, elvenante. 

— Ĝi certe estas trol-truo, sed ŝajnas, ke ĝi estas jam 
delonge forlasita. Laŭ mia opinio ne necesas timi. Sed ni 
descendu singarde, kaj ni vidos. 

La pado denove iris antaŭen for de la pordo kaj, turniĝinte 
dekstren trans la ebenejon, denove plonĝis suben laŭ dense 
arbokovrita deklivo. Grinĉjo, ne volante vidigi al Paŝegulo, 
ke li ankoraŭ timas, antaŭiris kun Gaja. Sam kaj Paŝegulo 
venis malantaŭe, po unu ambaŭflanke de I' poneo de Frodo, 
ĉar la pado estis nun sufiĉe larĝa por ke kvar aŭ kvin hobitoj 



marŝu unu apud aliaj. Sed ili ne progresis tre longe antaŭ ol 
Grinĉjo revenis kurante, sekvate de Gaja. Ambaŭ aspektis 
teruritaj. 

— Ja estas troloj! — Grinĉjo anhelis. — Sube en maldensejo 
inter la arboj, ne malproksime sube. Ni ekvidis ilin preter la 
arbotrunkoj. Ili estas grandegaj! 

— Ni venos rigardi ilin, — diris Paŝegulo, enmanigante 
bastonon. Frodo diris nenion, sed Sam aspektis timigita. 

La suno estis jam alta, ĝi brilis tra la duone senfoliigitan 
branĉaron de 1' arboj kaj lumigis la maldensejon per helaj 
makuloj da lumo. Ili haltis subite ĉe la rando, kaj gvatis 
preter la arbotrunkojn, retenante sian spiron. Tie staris la 
troloj: tri grandaj troloj. Unu estis kliniĝinta, kaj la aliaj du 
staris rigardante lin fikse. 

Paŝegulo senĝene paŝis antaŭen. 

— Rektiĝu, olda ŝtono! — li diris, kaj rompis sian bastonon 
per bato al la kliniĝinta trolo. 

Nenio okazis. La hobitoj eligis spiregon da mirego, kaj poste 
ridis eĉ Frodo. 

— Nu! — li diris. — Ni jam forgesas nian familian historion! 

Ĉi tiuj certe estas la trio, kiun trafis Gandalfo kverelantan pri 
la ĝusta metodo kuiri dek tri gnomojn kaj unu hobiton. 

— Mi tute ne sciis, ke ni proksimas al tiu loko! — diris 
Grinĉjo. Li bone konis la rakonton. Bilbo kaj Frodo jam ofte 
rakontis ĝin; sed efektive li neniam pli ol duone kredis ĝin. 
Eĉ nun li rigardis la trolojn suspekteme, scivolante, ĉu ia 
magio eble subite revivigos ilin. 



— Vi forgesas ne nur vian familian historion, sed ankaŭ ĉion, 
kion vi iam sciis pri troloj, — diris Paŝegulo. — Estas plena 
taglumo kun brila suno, kaj tamen vi revenis provante timigi 
min per rakonto pri vivantaj troloj nin atendantaj en tiu ĉi 
maldensejo! Ĉiuokaze vi devis rimarki, ke unu el ili havas 
malnovan birdneston malantaŭ sia orelo. Tio estus vere 
nekutima ornamaĵo sur vivanta trolo! 

Ili ĉiuj ridis. Frodo sentis revigliĝi sian animstaton: la 
memorigo pri 1' unua sukcesa aventuro de Bilbo estis 
kuraĝiga. Ankaŭ la suno estis varma kaj konsola, kaj la 
nebulo antaŭ liaj okuloj ŝajnis iomete malpliiĝi. Ili ripozis 
kelkan tempon en la maldensejo, kaj manĝis sian 
tagmanĝon rekte en la ombro de 1' grandaj kruroj de la 
troloj. 

— Ĉu iu aŭdigu al ni iom da kantado, dum la suno altas? 

— diris Gaja, kiam ili finmanĝis. — Jam de kelkaj tagoj ni ne 
aŭdis kanton aŭ rakonton. 

— Ne depost Veterverto, — diris Frodo. La aliaj rigardis lin. 

— Ne ĝenu vin pri mi! — li aldonis. — Mi sentas min multe 
pli bonfarta, sed al mi ŝajnas, ke mi ne povus kanti. Eble 
Sam povus elfosi ion el sia memoro. 

— Antaŭen, Sam! — diris Gaja. — En via kapo estas pli da 
stokaĵo, ol vi konigas. 

— Pri tio mi ne scias, — diris Sam. — Sed ĉu eble taŭgas tio 
ĉi? Ĝi ne estas tio, kion mi nomas akceptinda poezio, se vi 
min komprenas: nur iom da sensencaĵo. Sed tiuj malnovaj 
statuoj revenigis ĝin en mian kapon. 

Stariĝinte kun la manoj malantaŭ la dorso, kvazaŭ li estus 
lernejano, li komencis kanti laŭ malnova melodio. 


Trol' sidis sola sur seĝ' malmola. 



je olda osto estis vora; 

li jam multjare ĝin mordis knare 

ĉar viando ne troveblis. 

Koveblis! Moveblis! 

En monta kavern' li loĝis sola, 
kaj viando ne troveblis. 

Jen malebrie Tom venis krie. 

Li diris: “Kio vidiĝas tie? 

Ĉu ost' tibia de onklo mia, 
supoze en la tombejo? 

Aplombejo! Pompejo! 

Li jam delonge iris pie, 
supoze al la tombejo". 

Trol' diris, "Knabo, ĝi estis rabo, 
sed kiom valoras ost' sub trabo? 

La onklo mortis kaj fin-de-sortis 
antaŭ ol perdi tibion. 

Amfibion! Alibion! 

Pri I' utiligo ne indas strabo: 
li ne bezonas tibion". 

Tom diris: "Aĉe, ke vi laŭplaĉe 
kaj senpermese traktas maĉe 
pri osto krura de I' onklo nura; 
redonu do tiun oston! 

La Voston! La Koston! 

Al li ĝi mankas tre domaĝe — 
redonu do tiun oston!" 

"Se vi ne zorgas", — la trol' fivortas, — 
"mi vin kaj viajn surojn mordos. 

Freŝa viando estos frando! 

Mi vin gustumos dente. 

Silente! Prudente! 

Malnovaj ostoj tedas, tordas; 
mi vin jam provos dente". 

Sed kiam ŝajnis, ke manĝon ĝi gajnis, 
en kroĉa man' nenioajnis. 



Kvazaŭriposte, Tom deposte 
lin piedbatis averte. 

Tre certe! Konverte! 

Laŭ Tom, postaĵa bot' verŝajne 
efikus al li averte. 

Sed tre malmola estas la trola 
karno sur mont' sidinta sola, 
kaj samas diko de 1' montradiko: 
la trola pug' ne doloris. 

Valoris! Koloris! 

Kaj Tom ĉagrenis senkonsola, 
ĉar lia pied' doloris. 

Tom hejmejamas, la kruroflamas 
kaj lia piedo daŭre lamas; 
sed trol' nur ridas, kaj tie sidas 
kun sia ost' ŝtelita. 

Celita! Pelita! 

La trola pug' ankoraŭ samas, 
kaj ankaŭ la ost' ŝtelita! 

— Nu, jen averto al ni ĉiuj! — ridis Gaja. — Bone, ke vi uzis 
bastonon, sed ne vian manon, Paŝegulo! 

— Kie vi akiris tion, Sam? — demandis Grinĉjo. — Mi neniam 
antaŭe aŭdis tiujn vortojn. 

Sam murmuris ion neaŭdeblan. 

— Ĝin naskis lia propra kapo, kompreneble, — diris Frodo. 

— Mi ekscias multon pri Sam Vato dum tiu ĉi vojaĝo. Unue li 
estis konspiranto, nun li estas spritulo. En la fino li estos 
sorĉisto aŭ militisto! 

— Mi esperas, ke ne, — diris Sam. — Nek unu nek I' alia mi 
deziras esti! 



Posttagmeze ili pluiris tra la arboj. Ili probable laŭiris la 
saman padon, kiun uzis Gandalfo, Bilbo kaj la gnomoj antaŭ 
multaj jaroj. Post kelkaj mejloj ili alvenis sur la supron de alta 
teramaso super la Vojo. Tiuloke la Vojo estis turniĝinta for de 
r rivero en ĝia mallarĝa valeto, kaj nun apudis la subaĵojn 
de r montetoj, ruliĝante kaj serpentumante norden inter 
arboj kaj erikokovritaj deklivoj al la Transpasejo kaj la 
Montoj. Ne malproksime de 1' bordo Paŝegulo fingromontris 
al ŝtono en la herbo. Sur ĝi krude tranĉite kaj jam multe 
veterdifektite ankoraŭ vidiĝis gnom-runoj kaj sekretaj 
indikoj. 

— Jen! — diris Gaja. — Tio certe estas la ŝtono, kiu indikis la 
lokon, kie estis kaŝita la oro de 1' troloj. Kiom restas el la 
porcio de Bilbo, mi scivolas, Frodo? 

Frodo rigardis la ŝtonon, kaj pensis, ke estus bone, se Bilbo 
hejmenportus neniun trezoron tiel danĝeroplenan kaj 
malfacile fordoneblan. 

— Tute neniom, — li diris. — Bilbo disdonis la tuton. Li diris 
al mi, ke li ne sentas, ke ĝi estas lia, ĉar ĝi venis de rabistoj. 

La Vojo kuŝis kviete sub la longaj ombroj de fruvespero. 
Vidiĝis neniu signo pri aliaj vojaĝantoj. Ĉar ne plu restis 
alternativo, ili subengrimpis laŭ la teramaso kaj, turniĝinte 
maldekstren, ekiris laŭeble rapide. Baldaŭ supro de monteto 
forkaŝis la lumon de la rapide okcidentiĝanta suno. 

Malvarma vento fluis renkonte al ili el la montoj antaŭe. 

Ili komencis serĉi lokon apud la Vojo, kie ili povus halti por la 
nokto, kiam ili aŭdis sonon, kiu rekreis subitan timiĝon 
denove en iliaj koroj: hufobruo malantaŭ ili. Ili rerigardis, sed 
ili ne povis vidi tre foren pro la multaj serpentumoj kaj 
ondiĝoj de la Vojo. Laŭeble rapide ili kroĉiĝeme forlasis la 
tretitan vojon supren en la densan erikon kaj mirtelan 



vepraĵon sur la supraj deklivoj, ĝis ili alvenis etan grapon da 
dense kreskintaj avelujoj. Elrigardante el la arbustoj, ili povis 
vidi la Vojon, malklaran kaj grizan en la fadanta lumo, ĉirkaŭ 
tridek futojn sube de ili. La hufsonoj pliproksimiĝis. Ili 
progresis rapide, per malpeza klipeklipeklop. Tiam 
mallaŭtege, kvazaŭ forblovate de ili far la venteto, ili ŝajnis 
ekaŭdi mallaŭtan tintadon, kvazaŭ de sonoriletoj. 

— Tio ne sonas kiel ĉevalo de Nigra Rajdanto! — diris Frodo, 
aŭskultante atente. La aliaj hobitoj konsentis espereme, ke 
tia ĝi ne estas, sed ĉiuj restis daŭre suspektemaj. Ili tiom 
longe timis persekuton, ke iu ajn sono de malantaŭe ŝajnis 
minaca kaj neamika. Sed Paŝegulo nun kliniĝis antaŭen, 
kurbiĝinte ĝis la tero, kun mano apudorele, kaj ĝojmieno 
vizaĝe. 

La lumo forfadis, kaj folioj sur la arbustaro susuris softe. Pli 
kaj pli klare jam la sonoriletoj tintis, kaj klipeti-klip venis la 
rapide trotantaj piedoj, Subite vidiĝis sube blanka ĉevalo, 
glimante en la ombroj, rapide kurante. En la krepusko ĝiaj 
mordaĵo kaj brido ekbrilis kaj flagris, kvazaŭ ĝi estus 
inkrustita de gemoj similaj al vivaj steloj. La mantelo de I' 
rajdanto elflirtis malantaŭ li, kaj lia kapuĉo estis malantaŭen 
puŝita; liaj oraj haroj fluis muare pro la vento de lia rapido. 

Al Frodo ŝajnis, ke blanka lumo trabrilas la formon kaj 
vestaĵon de I' rajdanto, kvazaŭ tra maldensa vualo. 

Paŝegulo saltis el sia kaŝloko kaj kuregis suben al la Vojo, 
altpaŝante tra la eriko; sed eĉ antaŭ ol li moviĝis aŭ vokis, la 
rajdanto pertiro de I' gvidrimeno haltigis sian ĉevalon, 
rigardante supren al la densejo, en kiu ili staris. Vidinte 
Paŝegulon, li elseliĝis kaj kuris al li renkonte, kriante: 'Ai na 
vedui Dŭnadan! Mae govannen!” 

Liaj parolo kaj klara sonoranta voĉo tute forigis dubon el iliaj 
koroj: la rajdanto estis elfo. Neniuj aliaj loĝantoj en la vasta 



mondo havis voĉojn tiel bele aŭdindajn. Sed en lia voko 
ŝajnis esti tono de hastemo aŭ timo, kaj ili vidis, ke li nun 
parolas rapide kaj urĝe al Paŝegulo. 

Baldaŭ Paŝegulo fingre alvokis ilin, kaj la hobitoj lasis la 
arbustojn kaj rapidis suben ĝis la Vojo. 

— Li estas Glorfindelo, kiu loĝas en la domo de Elrondo, 

— diris Paŝegulo. 

— Saluton, kaj bone renkontite finfine! — diris la nobela elfo 
al Frodo. — Mi estas sendita el Rivendelo por vin serĉi. Ni 
timis, ke vi troviĝas en danĝero survoje. 

— Do Gandalfo alvenis Rivendelon? — kriis Frodo ĝojplene. 

— Ne. Ankoraŭ ne, kiam mi foriris; sed tio estis antaŭ naŭ 
tagoj, — respondis Glorfindelo. — Elrondo ricevis novaĵon, 
kiu zorgigis lin. luj el miaj parencoj, vojaĝante en via lando 
post Baranduino, eksciis, ke io misas, kaj sendis informon 
kiel eble plej rapide. Tiuj diris, ke la Naŭo eliris, kaj ke vi 
forvagis portante gravan ŝarĝon senkonsile, ĉarGandalfo 
ankoraŭ ne revenis. Eĉ en Rivendelo tre malmultaj kapablas 
rajdi malkaŝe kontraŭ la Naŭo; sed tiujn, kiuj kapablas, 
Elrondo sendis norden, okcidenten kaj suden. Oni pensis, ke 
vi eble devius malproksimen poreviti persekuton, kaj 
perdiĝus en la sovaĝejo. Estis mia tasko laŭiri la Vojon, kaj 
mi atingis la Ponton de Miteitelo, kaj lasis tie signon, antaŭ 
preskaŭ sep tagoj. Tri el la servistoj de Saŭrono estis sur la 
Ponto, sed ili retiriĝis kaj mi persekutis ilin okcidenten. Mi 
trovis ankaŭ du aliajn, sed ili forturniĝis suden. Depost tiam, 
mi serĉis vian spuron. Antaŭ du tagoj mi trovis ĝin, kaj 
sekvis ĝin trans la Ponton; kaj hodiaŭ mi notis la lokon, kie vi 
denove subiĝis de la montetoj. Sed ek! Mankas tempo por 
pliaj informoj. Tial ke vi estas ĉi tie, ni devas riski la 
danĝeron de I' Vojo kaj ekiri. Troviĝas kvin malantaŭ ni, kaj 



kiam ili trovos vian spuron sur la Vojo, ili postrajdos nin 
ventorapide. Kaj ili ne estas solaj. Kie povas esti la ceteraj 
kvar, mi ne scias. Mi timas, ke ni eble trovos, ke la 
Transpasejo estas jam gardata kontraŭ ni. 

Dum Glorfindelo parolis la vesperaj ombroj plinigriĝis. Frodo 
sentis, ke lin inundas granda laceco. Ekde kiam la suno 
komencis subiri, la nebulo antaŭ liaj okuloj plidensiĝis, kaj li 
sentis, ke ombro intervenas inter li kaj la vizaĝoj de liaj 
amikoj. Nun doloro lin atakis, kaj li spertis malvarmon. Li 
ŝanceliĝis, kroĉante sin al la brako de Sam. 

— Mia mastro estas malsana kaj vundita, — diris Sam kolere. 

— Li ne povas daŭre rajdadi post la noktiĝo. Li bezonas 
ripozon. 

Glorfindelo kaptis Frodon, kiam li eksinkis al la tero, kaj 
malsovaĝe brakuminte lin, li rigardis en lian vizaĝon kun 
serioza perturbiteco. 

Paŝegulo mallonge rakontis pri la atako kontraŭ ilia ripozejo 
sub Veterverto, kaj pri la timinda ponardo. Li elprenis la 
tenilon, kiun li retenis, kaj transdonis ĝin al la elfo. 
Glorfindelo ektremis akceptante ĝin, sed li rigardis ĝin 
esplore. 

— Sur tiu ĉi tenilo estas misaĵoj skribitaj, — li diris, 

— kvankam eble viaj okuloj ne povas vidi ilin. Retenu ĝin, 
Aragorno, ĝis ni alvenos la domon de Elrondo! Sed estu 
singarda, kaj tuŝu ĝin kiel eble plej malmulte! Ve! la vundoj 
de tiu ĉi armilo estas pli gravaj ol mia sperto ebligas kuraci. 
Mi faros laŭpove, sed tiom pli urĝe mi insistas, ke vi nun 
antaŭeniru sen ripozo. 

Li fingresploris la vundon sur la ŝultro de Frodo, kaj lia mieno 
serioziĝis, kvazaŭ tio, kion li eksciis, maltrankviligus lin. Sed 
Frodo sentis malpliiĝi la malvarmon en siaj flanko kaj brako; 



iomete da varmo rampis de la ŝultro ĝis la mano, kaj la 
doloro mildiĝis. La vesperkrepusko ŝajnis pliheliĝi ĉirkaŭ li, 
kvazaŭ nubo estus fortirita. Li vidis denove la vizaĝojn de I' 
amikoj pli klare, kaj iom da nova espero kaj forto revenis. 

— Vi rajdos mian ĉevalon, — diris Glorfindelo. — Mi 
mallongigos la piedingojn ĝis la selorandoj, kaj vi devos sidi 
laŭeble plej senmove. Sed ne necesas timi: mia ĉevalo ne 
lasosfali rajdanton, pri kiu mi ordonis, keĝi portu. Giaj paŝoj 
estas malpezaj kaj glataj; kaj se danĝero troproksimiĝos, ĝi 
vin forportos laŭ rapideco, kiun eĉ la nigraj ĉevaloj de 1' 
malamikoj ne povas egali. 

— Ne, tion li ne faros! — diris Frodo. — Mi ne rajdos ĝin, se 
mi estos forportata al Rivendelo aŭ alia loko, lasante miajn 
amikojn malantaŭe en danĝero. 

Glorfindelo ridetis. 

— Mi tre dubas, — li diris, — ke viaj amikoj frontus danĝeron, 
se vi ne kunestus ilin! La persekuto sekvos vin kaj lasos nin 
en trankvilo, mi pensas. Guste vi, Frodo, kaj tio, kion vi 
portas, endanĝerigas nin. 

Al tio Frodo ne povis respondi, kaj oni persvadis lin, ke li 
suriĝu la blankan ĉevalon de Glorfindelo. La poneo estis 
ŝarĝita anstataŭe per granda parto de I' alies ŝarĝoj, tiel ke 
ili nun marŝis pli senĝene, kaj dum kelka tempo progresis 
rapide; sed la hobitoj komencis trovi malfacile imiti la 
rapidajn senlacajn piedojn de la elfo. Antaŭen li kondukis 
ilin, en la faŭkon de 1' mallumo, kaj daŭre antaŭen sub la 
profunde nubkovrita nokta ĉielo. Nek stelo nek luno estis. 
Nur kiam griziĝis la aŭroro, li permesis, ke ili haltu. Grinĉjo, 
Gaja kaj Sam ĝis tiu tempo preskaŭ dormis sur siaj stumblaj 
kruroj, kaj eĉ Paŝegulo ŝajnis laŭ la malrigidiĝo de siaj ŝultroj 
tre laca. Frodo sidis sur la ĉevalo en malhela sonĝo. 



Ili subenĵetis sin sur la erikon kelkajn paŝojn de la vojrando, 
kaj tuj endormiĝis. Ŝajnis, ke ili apenaŭ fermis siajn okulojn, 
kiam Glorfindelo, kiu taskis sin vaĉi, dum ili dormis, revekis 
ilin. La suno jam alte suprengrimpis en la matenon, kaj 
foririntaj estis la nuboj kaj nebuloj de la nokto. 

— Trinku jenon! — diris al ili Glorfindelo, verŝante por ĉiuj po 
iomete da likvoro el sia arĝent-ornamita leda flakono. Gi 
estis klara kiel fontakvo kaj malhavis guston, kaj en la buŝo 
ĝi sentiĝis nek friska nek varma; sed forto kaj viglo ŝajnis 
enflui ĉiujn iliajn membrojn dum ili trinkis ĝin. Manĝate post 
tiu ensorbo, la malfreŝa pano kaj sekigitaj fruktoj (kiuj estis 
ĉio, kio restis nun al ili) ŝajnis satigi ilin pli trafe ol multaj 
plenaj matenmanĝoj en la Provinco. 

Ili ripozis iom malpli ol kvin horojn, kiam ili denove ekiris laŭ 
la Vojo. Glorfindelo daŭre urĝis ilin, kaj permesis nur du 
mallongajn haltojn dum la taga marŝado. Tiumaniere ili 
trairis preskaŭ dudek mejlojn antaŭ la noktiĝo kaj alvenis 
lokon, kie la Vojo turniĝis dekstren kaj subeniris krute al la 
fundo de la valo, celante la riveron. Gis tiam ne estis indiko 
aŭ sono de persekuto videbla aŭ aŭdebla de la hobitoj; sed 
ofte Glorfindelo haltis kaj aŭskultis momente, se iii 
postrestis, kaj zorgmieno ombris lian vizaĝon. Unu-du fojojn 
li alparolis Paŝegulon en la elfa lingvo. 

Sed kiom ajn zorgoplenaj estis iliaj gvidantoj, estis klare, ke 
la hobitoj ne kapablis pluiri tiun nokton. lii stumblis antaŭen 
kapturnaj pro laceco, kaj nepovantaj pensi pri io krom siaj 
kruroj kaj piedoj. La doloro de Frodo estis duobliĝinta, kaj 
dum la tago ĉirkaŭantaj lin objektoj fadis al ombroj el 
fantomeca grizo. Li preskaŭ bonvenigis la alvenon de la 
nokto, ĉar tiam la mondo ŝajnis malpli pala kaj malplena. 

La hobitoj estis ankoraŭ lacaj, kiam ili ekiris frue la postan 
matenon. Multaj mejloj estis ankoraŭ trapasotaj inter ili kaj 



la Transpasejo, kaj ili lamiris antaŭen laŭpove plej rapide. 


— Nia danĝero estos maksimuma ĝuste antaŭ ol ni alvenos 
la riveron, — diris Glorfindelo, — ĉar mia koro avertas min, 
ke la persekuto okazas rapide malantaŭ ni, kaj alia danĝero 
eble jam atendas ĉe la Transpasejo. 

La vojo ankoraŭ subiris konstante, kaj nun troviĝis 
ambaŭflanke multe da herbo ie-tie, sur kiu la hobitoj marŝis, 
kiam tio eblis, por helpi al siaj lacaj piedoj. En la malfrua 
posttagmezo ili alvenis lokon, kie la Vojo subite pasis sub la 
ombro de altaj pinoj, kaj poste plonĝis en profundan ravinon 
kun apikaj malsekaj muroj el ruĝaj ŝtonoj. Ehoj trakuris dum 
ili rapidis antaŭen, kaj ŝajnis aŭdiĝi multaj paŝosonoj 
sekvantaj iliajn proprajn. Tute abrupte, kvazaŭ tra pordo de 
lumo, la Vojo elpasis denove el la fino de I' tunelo en la 
apertejon. Tie, funde de apika deklivo, ili vidis antaŭ si 
longan ebenan mejlon, kaj pretertiu la Transpasejon de 
Bruineno. Aliflanke estis apika bruna teramaso, tredita de 
serpentuma pado; kaj malantaŭ tio altiĝis montegoj, ŝultro 
super ŝultro, kaj verto preter verto, en la fadiĝantan ĉielon. 

Aŭdiĝis plu eĥo kvazaŭ de sekvantaj piedoj en la ravino 
malantaŭ ili; sibla sono kvazaŭ vento ekestus kaj verŝiĝus 
tra I' branĉoj de la pinoj. Unu momenton Glorfindelo turnis 
sin kaj aŭskultis, poste li saltis antaŭen kun laŭta krio: 

— Fuĝu! — li kriis. — Fuĝu! La malamikoj! 

La blanka ĉevalo saltis antaŭen. La hobitoj kuris suben laŭ la 
deklivo. Glorfindelo kaj Paŝegulo sekvis kiel postgardantoj. 

Ili nur duone transiris la ebenaĵon, kiam subite aŭdiĝis bruo 
de galopantaj ĉevaloj. El la pordo inter la ĵus lasitaj arboj 
rajdis Nigra Rajdanto. Li bridis sian ĉevalon, pendolante sur 
sia selo. Alia sekvis lin, poste alia; poste ankoraŭ du. 

— Rajdu antaŭen! Rajdu! — kriis Glorfindelo al Frodo. 



Tiu ne obeis tuj, ĉar stranga malvolonto kaptis lin. 

Lantigante la ĉevalon, li turnis sin kaj rerigardis. La 
Rajdantoj sidissursiaj ĉevalegoj kiel minacaj statuoj sur 
monfeto, malhelaj kaj solidaj, dum ĉiuj arboj kaj tereno 
ĉirkaŭ ili malaperis kvazaŭ en nebuleton. Subite li sciis en 
sia koro, ke iii silente ordonas, ke li atendu. Tiam tuj vekiĝis 
en li timo kaj malamo. Lia mano lasisfali la bridon kaj kaptis 
la tenilon de lia glavo, kaj kun ruĝa flagro li elingigis ĝin. 

— Rajdu plu! Rajdu plu! — kriis Glorfindelo, kaj poste laŭte 
kaj klare li alvokis la ĉevalon en la elfa lingvo: — Noro lim, 
noro lim, Asfaloth! 

Tuj la blanka ĉevalo forsaltis kaj kuris ventrapide laŭ la lasta 
stadio de la Vojo. Sammomente la nigraj ĉevaloj saltis suben 
sur la deklivo persekute, kaj de la Rajdantoj aŭdiĝis terura 
kriego tia, kian Frodo aŭdis kun hororo en la arbaro de 
Orient-kvarono malproksime for. Gi estis respondita, kaj 
konsterne al Frodo kaj ties amikoj aperis rapidante el inter la 
arboj kaj rokoj maldekstre kvar aliaj Rajdantoj. Du rajdis al 
Frodo, du galopis frenezece al la Transpasejo por malebligi 
lian eskapon. Ŝajnis al li, ke ili kuras ventrapide kaj daŭre 
pligrandiĝas kaj pliheliĝas dum iliaj vojoj konverĝis kun la 
lia. 

Frodo retrorigardis momente trans la ŝultro. Li ne plu povis 
vidi siajn amikojn. La Rajdantoj malantaŭe postrestis: eĉ iliaj 
ĉevalegoj ne povis konkurenci la rapidecon de la blanka elfa 
ĉevalo de Glorfindelo. Li denove rigardis antaŭen, kaj espero 
velkis. Ne ŝajnis eble, ke li atingos la Transpasejon antaŭ ol 
lin frontos la aliaj, kiuj estis embuskintaj. Li povis vidi klare 
ilin nun: ŝajnis, ke ili jam forĵetis siajn kapuĉojn kaj nigrajn 
mantelojn kaj estis vestitaj per blanko kaj grizo. Glavoj nudis 
en iliaj palaj manoj, kaskoj estis sur iliaj kapoj. Iliaj 
malvarmaj okuloj ekbrilis, kaj ili alvokis lin per mortminacaj 
vortoj. 



Timo tute plenigis la menson de Frodo. Li ne plu pensis pri 
sia glavo. Li eligis neniun krion. Li fermis siajn okulojn kaj 
kroĉiĝis al la kolharoj de 1' ĉevalo. La vento fajfis en liaj 
oreloj, kaj la sonoriloj sur la jungilaro tintis sovaĝe kaj akre. 
Ekblovo de terura frido trapikis lin kvazaŭ lanco, dum per 
lasta plirapidiĝo, kiel flagro de blanka fajro, la elfa ĉevalo, 
hastante kvazaŭ perflugiloj, pasis ĝuste antaŭ la vizaĝo de 
la antaŭa Rajdanto. 

Frodo aŭdis plaŭdon de akvo. Gi ŝaŭmis ĉirkaŭ liaj piedoj. Li 
sentis subitan puŝiĝon kaj akceliĝon, dum la ĉevalo eliĝis el 
la rivero kaj baraktis supren laŭ la apika bordo. Li jam 
transiris la Transpasejon. 

Sed la persekutantoj estis proksimaj malantaŭe. Supre de I' 
bordo la ĉevalo haltis kaj retroturniĝis henante atakeme. Ĉe 
rando de I' akvo sube estis Naŭ Rajdantoj, kaj la animo de 
Frodo ŝrumpis antaŭ la minaco de iliaj suprenturnitaj 
vizaĝoj. Li sciis pri nenio, kio malhelpus ilin transiri tiel facile 
kiel li, kaj al li ŝajnis senutila klopodo eskapi per la longa 
malcerta pado de la Transpasejo al la limo de Rivendelo, se 
la Rajdantoj sukcesus transiri. Ĉiuokaze li sentis, ke al li 
estas urĝe ordonite halti. Denove malamo ekmoviĝis en li, 
sed li jam ne havis sufiĉan forton por rezisto. 

Subite la plej proksima Rajdanto spronis antaŭen sian 
ĉevalon. ĉi haltis antaŭ la akvo kaj baŭmis. Per granda 
fortostreĉo Frodo sidiĝis rekte kaj svingis sian glavon. 

— Retroiru! — li kriis. — Reiru al la lando Mordoro, kaj ne plu 
sekvu min! — Lia voĉo aŭdiĝis maldensa kaj tranĉa en liaj 
propraj oreloj. La Rajdantoj haltis, sed Frodo ne havis la 
potencon de Bombadiljo. Liaj malamikoj mokis lin per 
maldolĉa kaj fridiga ridado. 



— Revenu! Revenu! — ili vokis. — Al Mordoro ni kunprenos 
vin! 

— Reiru! — li flustris. 

— La Ringon! La Ringon! — ili kriis per mortminacaj voĉoj; 
kaj tuj ilia ĉefo urĝis sian ĉevalon antaŭen en la akvon, 
proksime sekvate de du aliaj. 

— Je Elbereta kaj Lutiena la Bela, — diris Frodo per lasta 
klopodo, levante sian glavon, — nek la Ringon nek min vi 
havos! 

Tiam la ĉefo, kiu jam duone transiris la Transpasejon, stariĝis 
minace sur la piedingoj, kaj levis sian manon. Frodo estis 
mutigita. Li sentis, ke lia lango gluiĝas al la buŝosupro kaj lia 
koro forte batadas. Lia glavo rompiĝis kaj falis el lia tremanta 
mano. La elfa ĉevalo baŭmis kaj snufis. La unua el la nigraj 
ĉevaloj jam preskaŭ surpaŝis la bordon. 

Tiumomente aŭdiĝis bruado kaj flusado: sono de laŭta 
torento rulanta multajn ŝtonojn. Malklare Frodo vidis, ke la 
rivero sube leviĝis, kaj laŭ ĝia fluado venis plumkresta 
ondoĉevalaro. Ŝajnis al Frodo, ke sur la krestoj flagras 
blankaj flamoj kaj li duone supozis, ke li vidas en la akvo 
blankajn rajdantojn sur blankaj ĉevaloj kun ŝaŭmantaj 
kolharoj. La tri Rajdantoj ankoraŭ meze de la Transpasejo 
estis inunditaj: ili malaperis, subite superonditaj sub kolera 
ŝaŭmo. La malantaŭaj retrotis konsternite. 

Per la lastaj velkantaj sensoj Frodo aŭdis kriojn, kaj al li 
ŝajnis, ke li vidas, post la Rajdantoj hezitantaj ĉeborde, 
brilantan figuron el blanka lumo; kaj malantaŭ ĝi kuris 
multaj ombraj formoj svingantaj flamojn, kiuj flagris ruĝe en 
la griza nebulo, kiu inundis la mondon. 



La nigrajn ĉevalojn plenigis frenezeco, kaj terurite saltante 
antaŭen ili portis siajn rajdantojn en la rapidan fluson. Ties 
akraj krioj estis dronigitaj per la bruado de I' rivero dum ĝi 
forportis ilin. Poste Frodo sentis sin falanta, kaj la bruo kaj 
konfuzo ŝajnis leviĝi kaj inundi lin kune kun la malamikoj. Li 
nenion plu aŭdis aŭ vidis. 



LA DUA LIBRO 




1. Golfo de Ljuno 

2. Grizaj Havenoj 







3. La Provinco 


4. Malnova Arbaro 

5. Veterverto 

6. Rivendelo 

7. Pordo de Morio 

8. Isengardo 

9. Iridaj Kampoj 

10. Lorieno 

11. Dol Gulduro 

12. Minaso Tirit 

13. Minaso Morgul 

14. Breĉo de Rohano 



1 


Multaj renkontiĝoj 

Frodo vekiĝis kaj konstatis, ke li kuŝas sur lito. Unue li 
supozis, ke li dormis ĝis malfrue, post longa malagrabla 
sonĝo, kiu ankoraŭ ŝvebis rande de 1' memoro. Aŭ eble li 
malsanis? Sed la plafono aspektis stranga; ĝi estis plata, kaj 
ĝi havis malhelajn trabojn riĉe ĉizitajn. Li kuŝadis ankoraŭ 
kelkan tempon rigardante makulojn da sunlumo sur la muro, 
kaj aŭskultante la bruon de akvofalo. 

— Kie mi troviĝas, kaj kioma horo estas? — li diris voĉe al la 
plafono. 

— En la domo de Elrondo, kaj estas la deka horo matene, 

— diris iu voĉo. — Estas mateno de la dudek-kvara de 
oktobro, se vi emas scii. 

— Gandalfo! — kriis Frodo, sidiĝante. Jen estis la maljuna 
sorĉisto, sidanta sur seĝo apud la malfermita fenestro. 

— Jes, — li diris, — jen mi. Kaj vi estas bonŝanca, ke vi 
troviĝas ĉi tie, cetere, post ĉiuj absurdaĵoj, kiujn vi kulpis 
post forlaso de la hejmo. 

Frodo rekuŝiĝis. Li sentis sin tro komforta kaj trankvila por 
diskuti, kaj li ĉiuokaze ne supozis, ke li venkos en diskuto. Li 
estis jam plene vekiĝinta, kaj memoro pri lia vojaĝo estis 
revenanta: la katastrofa “tempoŝpara” vojo tra la Malnova 
Arbaro; la “akcidento” ĉe La Pranca Poneo; kaj lia freneza 
surmeto de I' Ringo en la valeto sub Veterverto. Dum li 
pripensis ĉion ĉi, vane klopodante alvenigi sian memoron ĝis 
la atingo de Rivendelo, estis longa silento, rompita nur de 
mallaŭtaj suĉoj de la Gandalfa pipo, kiam li blovis blankajn 
fumringojn tra la fenestro. 



— Kie estas Sam? — Frodo demandis finfine. — Kaj ĉu 
bonfartas ĉiuj aliaj? 

— Jes, ĉiuj estas bonfartaj kaj bonstataj, — respondis 
Gandalfo. — Sam estis ĉi tie, ĝis mi forsendis lin por iom 
ripozi antaŭ proksimume duonhoro. 

— Kio okazis ĉe la Transpasejo? — diris Frodo. — Ĉio iel 
ŝajnistre malklara; kaj ankoraŭ ŝajnas. 

— Jes, certe estis tiel. Vi komencis forvelki, — respondis 
Gandalfo. — La vundo fine venkis vin. Post ankoraŭ kelkaj 
horoj vi estus ekster niaj savrimedoj. Sed vi posedas iom da 
forto, kara mia hobito! Kiel vi montris en la dolmenejo. Tio 
estis krizega: eble la plej danĝera momento el ĉiuj. Se nur vi 
povus elteni ĉe Veterverto. 

— Ŝajnas, ke vi jam scias tre multe, — diris Frodo. — Mi ne 
parolis al la aliaj pri la dolmenejo. Komence ĝi estis tro 
terura, kaj poste aliaj aferoj estis pripensindaj. Kiel vi scias 
pri tio? 

— Vi longe parolis dumdorme, Frodo, — diris Gandalfo milde, 

— kaj ne estis por mi malfacile legi en viaj menso kaj 
memoro. Ne zorgu! Kvankam mi ĵus diris “absurdaĵoj”, mi ne 
seriozis. Mi taksas vin alte — kaj la aliajn. Alveni tiel 
malproksimen ne estis sukceso malgranda, kaj tra tiom da 
danĝeroj, ankoraŭ posedante la Ringon. 

— Ni neniel sukcesus sen Paŝegulo, — diris Frodo. — Sed vin 
ni bezonis. Sen vi, mi ne sciis, kion fari. 

— Mi estis malhelpata, — diris Gandalfo, — kaj tio preskaŭ 
fariĝis nia fiasko. Kaj tamen mi ne certas: eble estis pli bone 
tiel. 


— Mi volas, ke vi rakontu al mi la okazintaĵojn! 



— En bona horo! Vi ne rajtas paroli aŭ zorgi hodiaŭ, laŭ 
ordono de Elrondo. 

— Sed parolado malhelpus min pensi kaj scivoli, kio estas 
egale laciga, — diris Frodo. — Mi jam tute vekiĝis, kaj mi 
memoras tiom da aferoj klarigendaj. Kial vi estis malhelpata? 
Vi devus rakonti al mi almenaŭ tion. 

— Vi aŭdos baldaŭ ĉion deziratan, — diris Gandalfo. — Ni 
kunvenigos Konsiliĝon, tuj kiam vi estos sufiĉe forta. Dume 
mi diras nur, ke mi estis kaptita. 

— Vi? — kriis Frodo. 

— Jes, mi, Gandalfo la Griza, — diris la sorĉisto seriozege. 

— En la mondo estas multaj potencoj, por bono kaj por 
malbono. luj estas pli potencaj ol mi. Kontraŭ iuj mi ankoraŭ 
ne mezuriĝis. Sed alvenas mia horo. La Mastro de Morgulo 
kaj ties Nigraj Rajdantoj jam elmergiĝis. Milito estas 
preparata. 

— Do vi jam sciis pri la Rajdantoj antaŭ ol mi renkontis ilin? 

— Jes, mi sciis pri ili. Efektive mi iam parolis al vi pri ili; ĉar la 
Nigraj Rajdantoj estas la Ringofantomoj, la Naŭ Servistoj de 
la Mastro de I' Ringoj. Sed mi ne sciis, ke ili releviĝis, aŭ mi 
estus tuj fuĝinta kun vi. Mi aŭdis novaĵon pri ili nur post 
kiam mi forlasis vin en junio; sed tiu historio estas 
prokrastenda. Aktuale ni estas savitaj el katastrofo, dank' al 
Aragorno. 

— Jes, — diris Frodo, — ĝuste Paŝegulo savis nin. Tamen 
komence mi timis lin. Sam neniam tute fidis lin, mi opinias, 
almenaŭ ĝis la renkonto kun Glorfindelo. 


Gandalfo ridetis. 



— Pri Sam mi aŭdis la tuton, — li diris. — Li jam ne plu kovas 
dubojn. 

— Mi ĝojas, — diris Frodo. — Ĉar mi jam tre ŝatas Paŝegulon. 
Nu, ŝatas ne estas la ĝusta vorto. Mi volas diri, ke li estas 
kara al mi; kvankam li estas stranga kaj foje severa. Fakte, li 
memorigas min pri vi. Mi ne sciis, ke tiaj estas iuj granduloj. 
Mi supozis, nu, ke ili estas nurgrandaj, kaj iom stultaj: 
bonkoraj kaj stultaj kiel Buterburo, aŭ stultaj kaj malicaj kiel 
Vilĉjo Filikĉjo. Sed fakte ni en la Provinco ne scias multon pri 
homoj, krom eble pri la brianoj. 

— Eĉ pri ili vi ne scias multon, se vi opinias, ke maljuna 
Barlimano estas stulta, — diris Gandalfo. — Li estas sufiĉe 
saĝa sur propra tereno. Li pensas malpli multe ol li parolas, 
kaj malpli rapide; tamen li kapablas travidi brikan muron, se 
li disponas sufiĉan tempon (kiel oni diras en Brio). Sed restas 
malmultaj en Mez-Tero tiaj, kia Aragorno filo de Aratorno. La 
gento de la Reĝoj el trans la maro preskaŭ finiĝis. Eble ĉi tiu 
Milito de I' Ringo estos ilia lasta aventuro. 

— Ĉu vi vere asertas, ke Paŝegulo estas gentano de 1' 
malnovaj Reĝoj? — diris Frodo mirigite. — Mi supozis, ke ili 
ĉiuj malaperis antaŭlonge. Mi pensis, ke li estas nur disirulo. 

— Nur disirulo! — kriis Gandalfo. — Kara mia Frodo, ĝuste 
tiaj estas la disiruloj: la lasta restaĵo en la Nordo de la 
granda popolo, la homoj de Okcidentio. Ili jam pli frue helpis 
min; kaj mi bezonos ilian helpon dum la tagoj venontaj; ĉar 
ni alvenis Rivendelon, sed la Ringo ankoraŭ ne ripozas. 

— Supozeble ne, — diris Frodo. — Sed ĝis nun mi sole 
pensis, kiel alveni ĉi tien, kaj mi esperas, ke mi ne devos iri 
pluen. Estas tre agrable simple ripozi. Mi pasigis monaton da 
ekzilo kaj aventuro, kaj mi trovas, ke tio plene sufiĉas al mi. 



Li silentiĝis kaj fermis siajn okulojn. Post iom da tempo li 
ekparolis denove. 

— Mi kalkuladis, — li diris, — kaj mi ne povas sumigi ĝis la 
dudek-kvara de oktobro. Devus esti la dudek-unua. Certe ni 
atingis la Transpasejon je la dudeka. 

— Vi parolis kaj kalkulis pli ol bonfartas al vi, — diris 
Gandalfo. — Kiel sentiĝas nun viaj flanko kaj ŝultro? 

— Mi ne scias, — Frodo respondis. — lli tute ne sentiĝas: kio 
estas pliboniĝo, sed, — li faris provon, — mi povas denove 
iom movi mian brakon. Jes, ĝi reviviĝas. Gi ne estas 
malvarma, — li aldonis, tuŝante sian maldekstran manon per 
la dekstra. 

— Bone! — diris Gandalfo. — Gi ripariĝas rapide. Vi baldaŭ 
estos refortiĝinta. Elrondo vin kuracis: li prizorgis vin dum 
tagoj, ekde kiam oni enportis vin. 

— Tagoj? — diris Frodo. 

— Nu, kvar noktoj kaj tri tagoj, se diri precize. La elfoj portis 
vin de la Transpasejo nokte de la dudeka, kaj ĝuste tie vi 
fuŝis la kalkulon. Ni estistreege maltrankvilaj, kaj Sam 
apenaŭ forlasis vian apudon, tage aŭ nokte, krom por 
kurieri. Elrondo estas majstro de I' kuracado, sed la armiloj 
de nia Malamiko estas mortigaj. Se diri la veron, mi havis 
malmulte da espero, ĉar mi suspektis, ke ankoraŭ restas en 
la fermita vundo iu ero de la klingo. Sed ĝis hieraŭ nokte ĝi 
ne estis trovebla. Tiam Elrondo eligis fragmenton. Gi estis 
profunde eniĝinta, kaj ĝi moviĝis internen. 

Frodo ektremis, memorante pri la kruela ponardo kaj noĉa 
klingo, kiu malaperis en la manoj de Paŝegulo. 



— Ne timu! — diris Gandalfo. — Gi estas jam for. Gi estas 
fandita. Kaj ŝajnas, ke hobitoj velkastre malvolonte. Mi konis 
fortajn batalistojn de la granduloj, kiujn tre rapide venkus 
tiu ero, kiun vi portis dum dek sep tagoj. 

— Kion ili estus farintaj al mi? — demandis Frodo. — Kion la 
Rajdantoj provisfari? 

— Ili provis trapiki vian koron per Morgula ponardo, kiu 
restas en la vundo. Se ili sukcesus, vi fariĝus tia, kia ili, sed 
pli malforta kaj komandota de ili. Vi fariĝus fantomo sub 
rego de la Malhela Mastro; kaj li turmentus vin pro tio, ke vi 
provis reteni lian Ringon, se eblus turmento pli granda, ol 
esti rabita de ĝi kaj vidi ĝin sur lia mano. 

— Feliĉe, la teruran danĝeron mi ne konstatis! — diris Frodo 
feble. — Mi estis morttimigita, kompreneble; sed se mi scius 
pli, mi ne aŭdacus eĉ moviĝi. Estas mirinde, ke mi eskapis! 

— Jes, fortuno aŭ la sorto helpis vin, — diris Gandalfo, — se 
ne paroli pri kuraĝo. Tial ke via koro ne estis tuŝita, kaj nur 
via ŝultro estis trapikita, ĉar vi rezistis ĝisfine. Sed tio estis 
tre proksima trafo, portiel diri. Vin minacis plej grava 
danĝero dum vi portis la Ringon, ĉartiam vi estis mem 
duone en la fantoma mondo, kaj ili eble estus kaptintaj vin. 
Vi povis vidi ilin, kaj ili povis vidi vin. 

— Mi scias, — diris Frodo. — lli estis terura vidaĵo! Sed kial ni 
ĉiuj povisvidi iliajn ĉevalojn? 

— Ĉar tiuj estas ĉevaloj realaj, same kiel realaj estas la nigraj 
manteloj, kiujn ili vestas pordoni formon al sia nenieco, 
kiam ili intertraktas kun vivantoj. 

— Do kial tiuj nigraj ĉevaloj toleras tiajn rajdantojn? Ĉiuj 
aliaj bestoj timiĝas pro ilia proksimiĝo, eĉ la elfa ĉevalo de 
Glorfindelo. La hundoj ululas kaj la anseroj gakas al ili. 



— Ĉartiuj ĉevaloj naskiĝis kaj estas breditaj porservi al la 
Malhela Mastro en Mordoro. Ne ĉiuj liaj servistoj kaj 
servutuloj estas fantomoj! luj estas orkoj kaj troloj, iuj estas 
vargoj kaj homlupoj; kaj ekzistis kaj ankoraŭ ekzistas multaj 
homoj, batalistoj kaj reĝoj, kiuj marŝas vivaj sub la suno, kaj 
tamen estas sub lia regado. Kaj ties nombro plimultiĝas 
ĉiutage. 

— Kio pri Rivendelo kaj la elfoj? Ĉu Rivendelo estas sekura? 

— Jes, provizore, ĝis ĉio alia estos venkita. La elfoj eble timas 
la Malhelan Mastron kaj eble fuĝos antaŭ li, sed neniam plu 
ili aŭskultos lin aŭ servos lin. Kaj ĉi tie en Rivendelo loĝas 
ankoraŭ iuj el liaj ĉefaj malamikoj: la elfaj saĝuloj, princoj de 
Eldaroj el trans la maroj plej malproksimaj. Tiuj ne timas la 
Ringofantomojn, ĉar tiuj, kiuj loĝis en la Benita Lando vivas 
samtempe en ambaŭ mondoj, kaj tiel kontraŭ la vidataĵoj 
kiel la nevidataĵoj ili posedas grandan potencon. 

— Mi pensis, ke mi vidas blankan figuron, kiu brilis kaj ne 
nebuliĝis kiel la ceteraj. Ĉu do tiu estis Glorfindelo? 

— Jes, vi vidis lin momente tia, kia li estas aliflanke: unu el la 
potenculoj de I' Unue-naskitaj. Li estas elfa princo el familio 
de regantoj. Efektive en Rivendelo troviĝas potenco kapabla 
rezisti la potencon de Mordoro, dum iom da tempo; kaj 
aliloke ankoraŭ loĝas aliaj potencoj. Krome ekzistas potenco 
alispeca en la Provinco. Sed ĉiuj tiaj lokoj iĝos baldaŭ insuloj 
sieĝataj, se la aferoj evoluos tiel, kiel nun. La Malhela Mastro 
elpuŝas sian tutan forton. 

» Tamen, — li diris, stariĝinte subite kaj elpuŝinte sian 
mentonon, dum lia barbo hirtiĝis kaj rektiĝis kvazaŭ minacaj 
dratoj, — ni devas konservi nian kuraĝon. Vi baldaŭ estos 
sana, se mi ne mortigos vin per alparoloj. Vi estas en 
Rivendelo, kaj ne necesas, ke vi zorgu pri io ajn, provizore. 



— Mi ne havas kuraĝon, ke mi konservu ĝin, — diris Frodo, 

— sed aktuale mi ne zorgas. Nursciigu al mi pri miaj amikoj, 
kaj rakontu la finon de 1' afero ĉe la Transpasejo, kiel mi 
daŭre petas, kaj mi provizore kontentiĝos. Poste mi 
ekdormos denove, ŝajnas al mi; sed fermi la okulojn mi ne 
povos ĝis vi finrakontos al mi tiun historion. 

Gandalfo translokigis sian seĝon apud la liton, kaj zorge 
ekzamenis Frodon. La koloro estis reveninta al ties vizaĝo, 
kaj liaj okuloj estis klaraj, kaj tute vekiĝintaj kaj konstativaj. 
Li estis ridetanta, kaj ŝajnis ke malmulte misis ĉe li. Sed al la 
okuloj de la sorĉisto vidiĝis eta ŝanĝiĝo, kvazaŭ nur aludo 
pri travidebleco en li, kaj precipeje la maldekstra mano, kiu 
kuŝis videbla sur la litotuko. 

'Tamen tio estas atendebla, — diris al si Gandalfo. — Li ne 
ankoraŭ trapasis la duonon, kaj ĝis kio li fine alvenos, eĉ 
Elrondo ne kapablas aŭguri. Ne ĝis miso, mi opinias. Li eble 
iĝos simila al glaso plenigita de klara lumo por vidkapablaj 
okuloj”. 

— Vi aspektas bonege, — li diris voĉe. — Mi riskos mallongan 
rakonton sen interkonsiliĝo kun Elrondo. Sed tute 
mallongan, sciu, kaj poste vi devos reendormiĝi. Jen kio 
okazis, laŭ mia kompreno. La Rajdantoj celis rekte vin, tuj 
kiam vi fuĝis. Ili ne plu bezonis gvidadon far la ĉevaloj: vi 
jam iĝis videbla al ili, estante jam sur la sojlo de ilia mondo. 
Kaj cetere la Ringo altiris ilin. Viaj amikoj flankensaltis desur 
la vojo, aŭ ili estus surrajditaj. Ili sciis pri nenio, kio povus 
vin savi, se la blanka ĉevalo ne sukcesus. La Rajdantoj estis 
tro rapidaj por ĝisatingo, kaj tro multaj por kontraŭstaro. 
Senĉevale eĉ Glorfindelo kaj Aragorno kune ne kapablus 
kontraŭstari ĉiujn Naŭ samtempe. Kiam la Ringofantomoj 
preterkuris, viaj amikoj postkuris malantaŭe. Proksime al la 
Transpasejo troviĝas eta kavaĵo apud la vojo, kaŝita per 
kelkaj stumpaj arboj. Tie ili haste bruligis fajron: ĉar 



Glorfindelo sciis, ke fluso alvenos, se la Rajdantoj provos 
transiri, kaj tiam li devos pritrakti iujn, kiuj restos liaborde 
de r rivero. Tuj kiam la fluso aperis, li elkuris, sekvate de 
Aragorno kaj la aliaj, portantaj flamantajn torĉojn. Trafitaj 
interfajro kaj akvo, kaj vidantaj elf-princon rivelitan tiel 
kolerplene, ili senkuraĝiĝis, kaj iliajn ĉevalojn trafis 
frenezeco. Tri estis forportitaj de la unua flusatako; nun la 
aliaj estisĵetitaj en la akvon de siaj ĉevaloj kaj inunditaj. 

— Kaj tiel finiĝis la Nigraj Rajdantoj? — demandis Frodo. 

— Ne, — diris Gandalfo. — lliaj ĉevaloj certe pereis, kaj sen 
tiuj ili estas kripligitaj. Sed la Ringofantomoj mem ne estas 
tiel facile detrueblaj. Tamen ili ne estas timindaj nuntempe. 
Viaj amikoj transiris, kiam la fluso forpasis, kaj ili trovis vin 
kuŝantan survizaĝe ĉe la bordosupro, kun rompita glavo sub 
vi. La ĉevalo gardostaris apude. Vi estis pala kaj malvarma, 
kaj ili timis, ke vi estas mortinta, aŭ pli mise. La domanoj de 
Elrondo renkontis ilin, dum ili malrapide portis vin al 
Rivendelo. 

— Kiu kreis la fluson? — demandis Frodo. 

— Elrondo ordonis ĝin, — respondis Gandalfo. — La rivero de 
ĉi tiu valo estas sub lia regado, kaj ĝi flusas kolere, kiam li 
ege bezonas bari la Transpasejon. Tuj kiam la estro de I' 
Ringofantomoj enrajdis la akvon, la fluso estis lanĉita. Se mi 
rajtas tion diri, mi aldonis kelkajn detalojn proprajn: vi eble 
ne rimarkis, sed kelkaj el la ondoj prenis formon de grandaj 
blankaj ĉevaloj kun brilantaj blankaj rajdantoj, kaj estis 
multaj ruliĝantaj kaj pistantaj rokegoj. Momente mi ektimis, 
ke ni liberigis tro akran koleron, kaj la fluso elregiĝos kaj 
forportos vin ĉiujn. En la akvoj, kiuj malsuprenvenas el la 
neĝo de I' Nebuletaj Montoj estas granda vigleco. 



— Jes, nun ĉio revenas al mi, — diris Frodo, — la laŭtega 
bruo. Mi pensis, ke mi dronas, kune kun miaj amikoj kaj 
malamikoj. Sed jam ni estas sekuraj! 

Gandalfo rapide rigardis al Frodo, sed tiu estis ferminta la 
okulojn. 

— Jes, vi ĉiuj estas sekuraj nuntempe. Baldaŭ okazos festado 
kaj ĝojado por celebri la venkon ĉe la Transpasejo de 
Bruineno, kaj vi ĉiuj ĉeestos en honoraj lokoj. 

— Bonege! — diris Frodo. — Estas mirinde, ke Elrondo, 
Glorfindelo kaj tiaj gravaj princoj, por ne paroli pri Paŝegulo, 
tiel prizorgas min kaj montras al mi tiom da bonkoreco. 

— Nu, multkiale ili devus tion fari, — diris Gandalfo, 
ridetante. — Mi estas unu taŭga kialo. La Ringo estas alia: vi 
estas la Ringoportanto. Kaj vi estas la heredinto de Bilbo, la 
Ringotrovinto. 

— Kara Bilbo! — diris Frodo dormeme. — Mi scivolas, kie li 
estas. Mi volas, ke li estu ĉi tie kaj povu aŭdi la tutan 
rakonton. Tio ridigus lin. La bovino transsaltis la Lunon! Kaj 
la kompatinda maljuna trolo!.. — Post tio li profunde 
endormiĝis. 

Frodo nun estis sekura en la Lasta Hejmeca Domo oriente de 
la Maro. Tiu domo estis, kiel Bilbo antaŭlonge raportis, 

“domo perfekta, ĉu plaĉas al vi manĝoj aŭ dormo aŭ 
rakontado aŭ kantado, aŭ nursidado kaj bonpensado, aŭ 
agrabla miksaĵo el ĉiuj”. Nura restado tie estis kuracilo 
kontraŭ laco, timo kaj malĝojo. 

Kiam la vespero proksimiĝis, Frodo revekiĝis, kaj li konstatis, 
ke li ne plu sentas bezonon pri ripozo aŭ dormo, sed emis al 
manĝado kaj trinkado, kaj probable al postaj kantado kaj 
rakontado. Li ellitiĝis kaj trovis, ke lia brako jam estas 



preskaŭ tiel uzebla, kiel ĝi iam estis. Li trovis prete 
almetitajn purajn vestaĵojn el verda ŝtofo, kiuj bonege 
konvenis al li. Rigardante spegulon li surpriziĝis vidante 
multe pli maldikan rebildon de si, ol li memoris: tiu 
rimarkinde similis la junan nevon de Bilbo, kiu kutimis 
promenadi kun sia onklo en la Provinco; sed la okuloj 
alrigardis lin penseme. 

— Jes, vi spertis kelkajn aferojn post kiam vi pasintfoje 
elrigardis el spegulo, — li diris al sia rebildo. — Sed nun al 
gaja renkontiĝo! — Li etendis siajn brakojn kaj fajfis 
melodion. 

Tiumomente aŭdiĝis frapo ĉe la pordo, kaj envenis Sam. Li 
kuris al Frodo kaj kaptis ties maldekstran manon, malglate 
kaj sinĝene. Li milde karesis ĝin, kaj poste li ruĝiĝis kaj 
rapide forturniĝis. 

— Saluton, Sam! — diris Frodo. 

— Estas varma! — diris Sam. — Nome, via mano, s-ro Frodo. 
Ĝi sentiĝis tiom malvarma dum la longaj noktoj. Sed gloro 
kaj trumpetoj! — li kriis, alturniĝante denove kun brilaj 
okuloj kaj dancante sur la planko. — Estas bele revidi vin 
stariĝinta kaj normala, sinjoro! Gandalfo petis, ke mi venu 
vidi, ĉu vi estas preta malsupreniri, kaj mi supozis, ke li 
ŝercas. 

— Mi estas preta, — diris Frodo. — Ni iru serĉi la ceterajn de 
la grupo! 

— Mi povas konduki vin al ili, sinjoro, — diris Sam. — Granda 
domo estas ĉi tiu, kaj tre neordinara. Ĉiam ankoraŭ iom por 
eltrovi, ne sciante, kion vi trovos post angulo. Kaj elfoj, 
sinjoro! Elfoj tie, kaj elfoj ĉi tie! luj reĝsimilaj, teruraj kaj 
belegaj, sed iuj gajaj kiel infanoj. Kaj la muziko kaj la 
kantado — kvankam por aŭskultado mi ne disponis multe da 



tempo aŭ emo, de kiam ni alvenis. Sed mi komencas scii 
kelkajn el la lokaj moroj. 

— Mi scias, kion vi faris, Sam, — diris Frodo, kroĉante lian 
brakon. — Sed hodiaŭ nokte vi estos gaja, kaj aŭskultos 
tiom, kiom deziros via koro. Ek al, gvidu min ĉirkaŭ la 
angulojn! 

Sam kondukis lin tra pluraj koridoroj kaj suben laŭ multaj 
ŝtupoj kaj eksteren en alta ĝardeno super la kruta 
riverbordo. Li trovis siajn amikojn sidantaj sub portiko flanke 
de la domo, frontante orienten. Ombroj estis aperintaj en la 
suba valo, sed ankoraŭ lumis sur la fruntoj de la montoj en la 
fora supro. La aero estis varma. La bruo de fluanta kaj 
kaskadanta akvo sonis laŭte, kaj la vesperon plenigis 
malforta parfumo de arboj kaj floroj, kvazaŭ la somero daŭre 
restadus en la ĝardenoj de Elrondo. 

— Hura! — kriis Grinĉjo saltleviĝe. — Jen nia nobla parenco! 
Lasu lokon al Frodo, Mastro de I' Ringo! 

— Ĉit! — diris Gandalfo el la ombroj fone de la portiko. 

— Misaĵoj ne envenas tiun ĉi valon, tamen ni ne devas nomi 
ilin. La Mastro de I' Ringo estas ne Frodo, sed la mastro de I' 
Malhela Turo de Mordoro, kies potenco denove etendiĝas sur 
la mondon! Ni sidas en fortikaĵo. Ekstere mallumiĝas. 

— Gandalfo kutimis diri tiajn ĝojigaĵojn, — diris Grinĉjo. — Li 
opinias, ke mi bezonas ordigon. Sed iel ŝajnas neeble sperti 
mornon aŭ deprimon en tiu ĉi loko. Mi sentas, ke mi povus 
kanti, se mi konus ĝustan kanton por la okazo. 

— Ankaŭ mi emas kanti, — ridis Frodo. — Kvankam ĉi- 
momente mi pli emas manĝi kaj trinki! 

— Tio baldaŭ estos kuracita, — diris Grinĉjo. — Vi montris 
vian kutiman ruzon, ellitiĝante ĝustatempe por manĝo. 



— Pli ol manĝo! Ja festo! — diris Gaja. — Tuj kiam Gandalfo 
raportis, ke vi resaniĝis, komenciĝis la preparado. — Apenaŭ 
li finparolis, ilin vokis en la halon tintado de multaj sonoriloj. 

La halo en la domo de Elrondo estis plena de estaĵoj: 
plejparte elfoj, kvankam ĉeestis kelkaj gastoj alispecaj. 
Elrondo, laŭ sia kutimo, sidis sur granda seĝo fine de la 
longa tablo sur podio; kaj apud li unuflanke sidis Glorfindelo, 
aliflanke Gandalfo. 

Frodo rigardis ilin mirigite, ĉar neniam antaŭe li vidis 
Elrondon, pri kiu rakontis tiom da historioj; kaj sidantaj 
dekstre kaj maldekstre de li Glorfindelo, kaj eĉ Gandalfo, 
kiun li supozis koni tiel bone, estis rivelitaj kiel princoj 
dignaj kaj potencaj. 

Gandalfo estis malpli altstatura ol la du aliaj, sed liaj longaj 
blankaj haroj, lia impona arĝenta barbo, kaj liaj larĝaj ŝultroj, 
aspektigis lin saĝa reĝo el la pralegendoj. Sur lia maljuna 
vizaĝo sub abundaj neĝecaj brovoj, liaj malhelaj okuloj estis 
metitaj kvazaŭ karboj kapablaj subite ekardi. 

Glorfindelo estis altstatura kaj rekta; liaj haroj estis brile 
oraj, lia vizaĝo bela kaj juna kaj sentima kaj plena je ĝojo; 
liaj okuloj estis brilaj kaj akravidaj, kaj lia voĉo kiel muziko; 
sur lia frunto sidis saĝeco, kaj en lia mano estis forto. 

La vizaĝo de Elrondo estis senaĝa, nek maljuna nek juna, 
kvankam sur ĝi estis skribita la memoro pri multaj aferoj, tiel 
ĝojaj kiel ankaŭ tristaj. Liaj haroj estis malhelaj kiel ombroj 
de I' krepusko, kaj sur ili estis metita cirklo da arĝento; liaj 
okuloj estis grizaj kiel klara vespero, kaj en ili estis lumo 
simila al stelolumo. Respektinda li ŝajnis kiel reĝo kronita de 
multaj vintroj, kaj tamen bonfarta kiel pruvinta sin batalisto 
en ties plena forteco. Li estis la Mastro de Rivendelo kaj 
potenca interelfoj kaj homoj. 



Meze de la tablo, kontraŭ la teksitaj tapetoj sur la muro, 
estis seĝo sub baldakeno, kaj tie sidis damo belaspekta, kaj 
tiom ŝi similis laŭ virina maniero Elrondon, ke Frodo 
konjektis, ke ŝi estas lia proksima parenco. Juna ŝi estis kaj 
tamen ne tiel; ĉar malgraŭ tio, ke la plektaĵoj de ŝiaj 
malhelaj haroj estis tuŝitaj de neniu frosto kaj ŝiaj blankaj 
brakoj kaj klara vizaĝo estis sanaj kaj glataj, kaj la lumo de 
steloj brilis en ŝiaj helaj okuloj, tamen ŝi aspektis reĝine, kaj 
pensemo kaj klero vidiĝis en ŝia alrigardo, kiel ĉe iu, kiu 
spertis multajn aferojn alportitajn de la jaroj. Superŝia 
frunto, ŝian kapon kovris ĉapo el arĝenta punto pasamentita 
de etaj gemoj, brile blankaj; sed ŝia mola griza robo estis 
ornamita nur per zono el folioj formitaj el arĝento. 

Tiel okazis, ke Frodo ekvidis tiun, kiun vidis nur malmultaj 
mortemuloj: Arvenan, filinon de Elrondo, pri kiu oni diris, ke 
la aspekto de Lutiena revenis sur la teron; kaj ŝi nomiĝis 
Undomiela, ĉar ŝi estis la vesperstelo de sia gento. Longe ŝi 
restis en la lando de I' parencaro de sia patrino, en Lorieno 
trans la montoj, kaj nur lastatempe revenis al la domo de sia 
patro. Sed ŝiaj fratoj, Eladano kaj Elrohiro, forestis pro 
kavalirado; ĉar ili rajdis ofte tre disten kun la disiruloj de I' 
nordo, forgesante neniam la turmentiĝon de sia patrino en la 
kavernaĉoj de I' orkoj. 

Tiun belecon en vivanto Frodo neniam antaŭe vidis aŭ 
mense imagis; kaj li estis samtempe surprizita kaj konfuzita 
konstatinte, ke ricevis seĝon ĉe I' tablo de Elrondo inter tiuj 
personoj tiel noblaj kaj belaj. Kvankam li havistaŭgan 
seĝon, kaj estis altigita per pluraj kusenoj, li sentis sin tre 
malgranda, kaj iom ekstermedia; sed tiu sento baldaŭ 
forpasis. La festo estis gaja kaj la manĝaĵoj tute tiaj, kiajn 
povus deziri lia malsato. Pasis iom da tempo antaŭ ol li 
denove ĉirkaŭrigardis aŭ turniĝis al siaj apudsidantoj. 



Li serĉis unue siajn amikojn. Sam estis petinta permeson 
servi al sia mastro, sed estis informita, ke ĉi-foje li estas 
honora gasto. Frodo povis nun lin vidi, sidantan kun Grinĉjo 
kaj Gaja ĉe la antaŭa fino de unu el la flanktabloj proksime 
al la podio. Li povis vidi neniun signon de Paŝegulo. 

Apud Frodo dekstre sidis gnomo gravaspekta, riĉe vestita. 

Lia barbo, tre longa kaj duigita, estis blanka preskaŭ tiom 
kiom la neĝblanka ŝtofo de liaj vestaĵoj. Li portis arĝentan 
zonon, kaj ĉirkaŭ lia kolo pendis ĉeno el arĝento kaj 
diamantoj. Frodo ĉesis manĝi por alrigardi lin. 

— Bonvenon kaj bone renkontite! — diris la gnomo, turnante 
sin al li. Poste, imagu, li stariĝis kaj riverencis. — Gloino je 
via servo, — li diris, kaj riverencis pli profunden. 

— Frodo Baginzo je servo de vi kaj via familio, — diris Frodo 
ĝustaresponde, stariĝante surprizite kaj dispelante siajn 
kusenojn. — Ĉu mi prave konjektas, ke vi estas la Gloino, 
unu el la dek du kunuloj de I' granda Torino Kverkaŝildo? 

— Tute prave, — respondis la gnomo, levante la kusenojn kaj 
ĝentile helpante al Frodo residiĝi. — Kaj mi ne demandas, 
ĉar mi estas jam informita, ke vi estas parenco kaj la 
adoptita heredinto de nia amiko Bilbo la famkonata. 

Permesu, ke mi gratulu vin pri via resaniĝo. 

— Tre koran dankon, — diris Frodo. 

— Vi spertis kelkajn tre strangajn aventurojn, mi aŭdis, 

— diris Gloino. — Mi ege scivolas, kio tiom longe vojaĝigis 
kvar hobitojn. Okazis nenio simila de kiam Bilbo nin 
akompanis. Sed eble mi prefere ne tro detale enketu, ĉar 
Elrondo kaj Gandalfo ŝajne ne emas tion ĉi priparoli? 

— Mi opinias, ke ni ne priparolu ĝin, alrnenaŭ nuntempe ne, 

— diris Frodo ĝentile. Li konjektis, ke eĉ en la domo de 



Elrondo la Ringo ne taŭgis por neformala konversacio; kaj 
ĉiuokaze li volisforgesi siajn zorgojn dum kelka tempo. 

— Sed mi estas egale scivola, — li aldonis, — ekscii, kio 
venigas gnomon tiel gravan tiom malproksimen de la Soleca 
Monto. 

Gloino lin alrigardis. 

— Se vi ankoraŭ ne aŭdis tion, mi opinias, ke ankaŭ pri tio ni 
ankoraŭ ne parolu. Mastro Elrondo kunvokos nin ĉiujn 
postnelonge, mi opinias, kaj tiam ni ĉiuj aŭdos multajn 
aferojn. Sed multaj aliaj aferoj estas rakonteblaj. 

Dum la cetero de la manĝo ili kunparolis, sed Frodo aŭskultis 
pli, ol li parolis; ĉar la novaĵoj el la Provinco, escepte de la 
Ringo, ŝajnis etaj, foraj kaj negravaj, dum Gloino havis 
multon rakontindan pri okazaĵoj en la nordaj regionoj de 
Sovaĝujo. Frodo eksciis, ke Grimbeorno la Maljuna, filo de 
Beorno, estas nun la estro de multaj fortikuloj, kaj al ties 
lando inter la Montoj kaj Mornarbaro aŭdacas iri nek orko 
nek lupo. 

— Efektive, — diris Gloino, — se ne ekzistus la beornidoj, 
trapaso de Dalo ĝis Rivendelo estus jam delonge 
neebliĝinta. Ili estas kuraĝuloj kaj tenas apertaj la Altan 
Pasejon kaj la vadejon de Karoko. Sed iliaj impostoj estas 
altaj, — li aldonis, skuante la kapon; — kaj samkiel la praa 
Beorno ili ne tro multe ŝatas gnomojn. Tamen, ili estas 
fidindaj, kaj tio multe valoras en la nuna epoko. Nenie 
troviĝas homoj tiel amikemaj al ni kiel la homoj en Dalo. Ili 
estas bonuloj, la bardidoj. Regas ilin la nepo de Bardo la 
Arkpafisto, Brando — filo de Baino, filo de Bardo. Li estas 
reĝo forta, kaj lia regno nun etendiĝas malproksime suden 
kaj orienten de Esgarodo. 


— Kaj kio pri viaj propraj gentanoj? — demandis Frodo. 



— Multo estas rakontinda, tiel bona kiel malbona, — diris 
Gloino, — tamen plejparte bona: ni estas ĝis nun bonŝancaj, 
kvankam ni ne evitas la ombrojn de la nuna epoko. Se vi 
vere emas sciiĝi pri ni, mi volonte rakontos al vi novaĵojn. 
Sed silentigu min, kiam vi enuiĝos! La gnomaj langoj ne 
laciĝas, parolante pri iliaj metiaĵoj, oni diras. 

Kaj tiam Gloino lanĉis longan rakonton pri la faraĵoj de la 
gnomregno. Li ĝojistrovi tiel ĝentilan aŭskultanton; ĉar 
Frodo aperigis neniun signon de enuiĝo kaj ne provis ŝanĝi 
la temon, kvankam fakte li baldaŭ iom konfuziĝis inter la 
nekonitaj nomoj de personoj kaj lokoj, pri kiuj li neniam 
antaŭe aŭdis. Lin interesis tamen informo, ke Daino estas 
ankoraŭ Reĝo sub la Monto, kaj estas nun maljuna (ĉar pasis 
lia ducent-kvindeka jaro), respektata, kaj fabelece riĉa. El la 
dek kunuloj, kiuj travivis la Batalon de Kvin Armeoj, sep 
ankoraŭ restis ĉe li: Dvalino, Gloino, Dorio, Norio, Bifuro, 
Bofuro, kaj Bomburo. Bomburo estis nun tiel grasa, ke li ne 
kapablis sin movi de la kanapo ĝis la ĉetabla seĝo, kaj 
bezonataj estis ses junaj gnomoj por levi lin. 

— Kaj kio okazis pri Balino kaj Orio kaj Oino? — demandis 
Frodo. Ombro trapasis la vizaĝon de Gloino. 

— Ni ne scias, — li respondis. — Estas grandparte pro Balino, 
ke mi venis por peti konsilojn de tiuj, kiuj loĝas en 
Rivendelo. Sed hodiaŭ vespere ni parolu pri aferoj pli gajaj! 

Gloino tiam komencis paroli pri la metiaĵoj de siaj gentanoj, 
sciigante al Frodo pri ilia granda laboro en Dalo kaj sub la 
Monto. 

— Ni faris bone, — li diris. — Sed rilate la metalojn ni ne 
kapablas konkurenci kun niaj patroj, el kies sekretoj multaj 
estas perditaj. Ni faras bonan armaĵon kaj akrajn glavojn, 
sed ni jam ne povas fari maŝarmaĵon aŭ klingojn egalajn al 



tiuj, kiuj estis farataj antaŭ ol venis la drako. Nur pri minado 
kaj konstruado ni superas la pratagojn. Vi devus vidi la 
akvovojojn de Dalo, Frodo, kaj la montojn kaj la lagetojn! Vi 
devus vidi la ŝtonpavimitajn vojojn multkolorajn! Kaj la 
halojn kaj kavernecajn stratojn sub la tero kun arkaĵoj ĉizitaj 
arboforme; kaj la terasojn kaj turojn sur la Montodeklivoj! 
Tiam vi vidus, ke ni ne maldiligentis. 

— Mi venos vidi ilin, se iam mi povos, — diris Frodo. — Kiom 
surprizita estintus Bilbo, vidante ĉiujn ŝanĝiĝojn ĉe la 
Dezertejo de Smaŭgo! 

Gloino alrigardis Frodon kaj ridetis. 

— Vi tre amis Bilbon, ĉu ne? — li demandis. 

— Jes, — respondis Frodo. — Mi prefere vidus lin, ol ĉiujn 
turojn kaj palacojn en la mondo. 

Finfine la festo finiĝis. Elrondo kaj Arvena stariĝis kaj trairis 
la halon, kaj la ĉeestantoj sekvis ilin laŭ ordo de siaj rangoj. 
La pordoj estis ĵetmalfermitaj, kaj ili transiris larĝan 
koridoron kaj tra aliaj pordoj, kaj alvenis alian halon. En ĝi 
ne estis tabloj, sed hela fajro brulis en granda kameno inter 
la ĉizitaj pilastroj ambaŭflanke. 

Frodo trovis, ke li marŝas kun Gandalfo. 

— Tiu ĉi estas la Halo de Fajro, — diris la sorĉisto. — Ĉi tie vi 
aŭdos multajn kantojn kaj rakontojn, se vi sukcesos 
maldormi. Sed escepte de ceremoniaj tagoj ĝi kutime staras 
malplena kaj kvieta, kaj venas ĉi tien personoj, kiuj deziras 
trankvilon, kaj pensadon. Ĉiam brulas kameno ĉi tie, tra la 
tuta jaro, sed alia lumo apenaŭ estas. 

Kiam Elrondo eniris kaj aliris la seĝon preparitan por li, elfaj 
muzikistoj ekludis dolĉan muzikon. Malrapide pleniĝis la 



halo, kaj Frodo plezure rigardis la multajn belajn vizaĝojn, 
kiuj estis kuniĝintaj; la ora fajrolumo muaris sur ili kaj 
flagretis sur iliaj haroj. Subite li rimarkis, ne malproksime de 
r fora flanko de la kameno, etan malhelan figuron sidantan 
sur tabureto kun lia dorso apogita al pilastro. Apud li sur la 
tero estis trinktaso kaj iom da pano. Frodo scivolis, ĉu li estas 
malsana (se entute malsano ekzistis en Rivendelo), kaj ne 
povis ĉeesti la feston. Lia kapo ŝajnis dormklinita al la 
brusto, kaj faldaĵo de 1' malhela mantelo estis tirita antaŭ 
lian vizaĝon. 

Elrondo antaŭeniris kaj staris apud la silenta figuro. 

— Vekiĝu, eta mastro! — li diris, ridetante. Poste, turninte 
sin al Frodo, fingrovokis lin. — Jen fine venis la horo, kiun vi 
sopiris, Frodo! Jen amiko kiu longe mankis al vi. 

La malhela figuro levis sian kapon kaj malkovris sian 
vizaĝon. 

— Bilbo! — kriis Frodo en subita rekono, kaj li saltis antaŭen. 

— Saluton, Frodo, knabo mia! — diris Bilbo. — Do vi finfine 
alvenis. Mi esperis, ke vi tion sukcesos. Nu, nu! Do tiu ĉi 
festado okazas honore al vi, mi aŭdis. Espereble ĝi plaĉis al 
vi? 


— Kial vi ne ĉeestis? — kriis Frodo. — Kaj kial ne estis 
permesate al mi vidi vin pli frue? 

— Ĉar vi dormis. Mi vidis vin sufiĉe ofte. Mi ĉiutage sidis 
apud vi kun Sam. Sed rilate la feston, mi ne multe 
partoprenas tiujn aferojn nuntempe. Kaj io alia estis farenda. 


— Kion vi faris? 



— Nu, sidis pensante. Nuntempe mi ofte tion faras, kaj tiu ĉi 
estas plej konvena loko, en kiu oni faru ĝin, kutime. Vekiĝu, 
ĉu vere! — li diris, turnante okulon al Elrondo. En ĝi estis 
brila ridemo kaj neniu signo de dormemo videbla al Frodo. 

— Vekiĝu! Mi ne dormis, Mastro Elrondo. Se vi volas scii, vi 
ĉiuj forlasis tro frue vian feston, kaj vi interrompis min meze 
de kantverkado. Mankis al mi unu-du versoj, kaj mi ilin 
pripensis; sed supozeble mi jam neniam tornos ilin ĝuste. 
Okazos tiom multe da kantado, ke la ideoj estos tute 
forpelitaj el mia kapo. Mi devos peti helpon de mia amiko 
Dunadano. Kie li estas? 

Elrondo ridis. 

— Li estas trovota, — li diris. — Poste vi du iros en angulon 
kaj kompletigos vian taskon, kaj ni aŭdos kaj taksos ĝin 
antaŭ ol fini la amuziĝon. Kurieroj estis senditaj portrovi la 
amikon de Bilbo, kvankam neniu sciis, kie li estas, aŭ kial li 
ne ĉeestis la festmanĝon. 

Dume Frodo kaj Bilbo sidis flankalflanke, kaj Sam venis 
rapide kaj lokigis sin en ilia proksimeco. lii interparolis per 
softaj voĉoj, ignorante la gajecon kaj la muzikon en la halo 
ĉirkaŭ ili. Pri si Bilbo raportis malmulton. Kiam li forlasis 
Hobiturbon, li forvagis sencele, laŭ la Vojo aŭ sur la kamparo 
ambaŭflanke; sed iel li sin direktis ĉiam al Rivendelo. 

— Mi alvenis ĉi tien sen multe da aventuro, — li diris, — kaj 
ripozinte mi akompanis la gnomojn ĝis Dalo: mia lasta 
vojaĝo. Mi ne plu vojaĝos. Jam foriris maljuna Balino. Poste 
mi revenis ĉi tien, kaj ĉi tie mi restis. Mi faris tion kaj alion. 

Mi verkis iom pli el mia libro. Kaj, kompreneble, mi verkis 
kelkajn kantojn. Oni kantas ilin de tempo al tempo: nur por 
plezurigi min, mi opinias; ĉar, kompreneble, ili ne estas vere 
sufiĉe altnivelaj por Rivendelo. Kaj mi aŭskultas kaj mi 



pensas. Tempo ĉi tie ŝajnas ne pasi: ĝi simple ekzistas. 
Entute rimarkinda loko. 

» Mi aŭdas ĉiuspecajn novaĵojn, el trans la Montaro, kaj de la 
sudo, sed preskaŭ nenion el la Provinco. Mi aŭdis pri la 
Ringo, kompreneble. Gandalfo estis ofte ĉi tie. Li tamen ne 
sciigis al mi multon, li iĝis pli ol antaŭe silentema dum la 
lastaj kelkaj jaroj. La Dunadano sciigis al mi pli. Imagu, ke tiu 
mia ringo kaŭzis tiom da perturbo! Estas domaĝe, ke 
Gandalfo ne malkovris pli multe jam pli frue. Mi povus 
alporti tiun aĵon ĉi tien antaŭlonge, sen tiom da klopodo. Mi 
pensis plurfoje reiri al Hobiturbo por preni ĝin; sed mi 
maljuniĝas, kaj oni ne permesis al mi tion: Gandalfo kaj 
Elrondo, tio estas. Ili ŝajnis supozi, ke la Malamiko serĉas min 
en ĉiuj eblaj lokoj, kaj farus el mi haketaĵon, se li trovus min 
ŝanceliĝantan en Sovaĝujo. Kaj Gandalfo diris: “La Ringo 
pasis pluen, Bilbo. Rezultiĝus neniu bono al vi aŭ al aliaj, se 
vi provus enmiksiĝi denove pri ĝi”. Stranga speco de 
komento, ĝuste Gandalfeska. Sed li diris, ke li prizorgas vin, 
do mi rezignis. Mi treege ĝojas vidi vin sana kaj sekura. 

Li paŭzis kaj alrigardis Frodon dubeme. 

— Ĉu vi havas ĝin ĉi tie? — li demandis flustre. — Mi ne 
povas ne esti scivolema, sciu, post ĉio, kion mi aŭdis. Mi tre 
ŝatus denove rigardi ĝin momentete. 

— Jes, mi havas ĝin, — respondis Frodo, spertante strangan 
malvolonton. — Gi aspektas precize tiel same, kiel antaŭe. 

— Nu, mi volus ĝin nur ekrigardi momente, — diris Bilbo. 
Vestante sin, Frodo konstatis, ke dum li dormis la Ringo estis 
pendigita ĉe lia kolo per nova ĉeno, malpeza sed forta. 
Malrapide li eltiris ĝin. Bilbo etendis sian manon. Sed Frodo 
rapide retiris la Ringon. Perturbite kaj mirigite li trovis, ke li 
plu rigardas ne Bilbon; ombro ŝajnis falinta inter ilin, kaj tra 



ĝi li konstatis, ke li okulumas etan sulkan kreaĵon kun avida 
vizaĝo kaj ostaj palpantaj manoj. Li eksentis deziron bati lin. 

La muziko kaj kantado ĉirkaŭ ili ŝajnis heziti, kaj okazis 
silentiĝo. Bilbo rapide alrigardis la vizaĝon de Frodo kaj 
pasigis manon antaŭ siaj okuloj. 

— Nun mi komprenas, — li diris. — Formetu ĝin! Mi 
bedaŭras: bedaŭras, ke vi ricevistiun ŝarĝon: bedaŭras pri 
ĉio. Ĉu aventuroj neniam atingas finon? Supozeble ne. lu 
alia ĉiam devas daŭrigi la historion. Nu, nenio farebla. Mi 
scivolas, ĉu valoras provi finverki mian libron? Sed ni ne 
ĝenu nin pri tio nun — konigu iom da reala novaĵo! Rakontu 
al mi pri la Provinco! 

Frodo forkaŝis la Ringon, kaj la ombro forpasis, restigante 
apenaŭ fragmenton da memoro. La lumo kaj muziko de 
Rivendelo ĉirkaŭis lin denove. Bilbo ridetis kaj gaje ridis. Ĉiu 
ero da novaĵo el la Provinco, kiun Frodo povis konigi 

— helpate kaj korektate de tempo al tempo de Sam — ege 
interesis lin, ekde faligo de plej malgranda arbo ĝis la 
petolaĵoj de 1' plej eta infano en Hobiturbo. Ili tiom 
profundiĝis en la okazaĵoj de 1' kvar Kvaronoj, ke ili ne 
rimarkis la alvenon de viro vestita per malhelverda ŝtofo. 
Dum multaj minutoj li staris subenrigardante al ili kun 
rideto. 

Subite Bilbo suprenrigardis. 

— He, jen vi finfine, Dunadano! — li kriis. 

— Paŝegulo! — diris Frodo. — Vi ŝajnas posedi tre multajn 
nomojn. 

— Nu, Paŝegulo estas nomo, kiun mi neniam antaŭe aŭdis, 
ĉiuokaze, — diris Bilbo. — Pro kio vi nomas lin tiel? 



— Oni nomas min tiel en Brio, — diris Paŝegulo, ridante, 

— kaj tiel oni prezentis min al li. 

— Kaj kial vi nomas lin Dunadano? — demandis Frodo. 

— La Dunadano, — diris Bilbo. — Tiel li ofte nomiĝas ĉi tie. 
Sed mi pensis, ke vi scipovas sufiĉe da elfa lingvo por 
almenaŭ scii dŭn-adan: Viro el Okcidento, Numenorano. Sed 
ne konvena horo por lecionoj! — Li turnis sin al Paŝegulo. 

— Kie vi troviĝis, amiko mia? Kial vi ne ĉeestis la 
festmanĝon? Damo Arvena estis tie. 

Paŝegulo subenrigardis al Bilbo serioze. 

— Mi scias, — li diris. — Sed ofte mi devas flankenmeti la 
ĝojon. Eladano kaj Elrohiro jam revenis neatendite el 
Sovaĝujo, kaj ili alportis novaĵojn, kiujn mi volistuj aŭdi. 

— Nu, mia karulo, — diris Bilbo, — jam aŭdinte la novaĵojn, 
ĉu vi ne povas disponigi al mi momenton? Mi volas vian 
helpon pri io urĝa. Elrondo diris, ke tiu ĉi mia kanto estas 
kompletigenda antaŭ fino de I' vespero, kaj mankas al mi 
inspiro. Ni iru en angulon kaj poluru ĝin! 

Paŝegulo ridetis. 

— Ek do! — li diris. — Aŭdigu ĝin al mi! 

Frodo restis senkunula dum iom da tempo, ĉar Sam estis 
ekdorminta. Li estis sola kaj sentiĝis iom morna, kvankam 
ĉie ĉirkaŭ li estis kuniĝintaj la rivendelanoj. Sed tiuj 
proksimaj al li estis silentaj, atentante la muzikon de I' voĉoj 
kaj la instrumentoj, kaj ili malatentis ĉion alian. Frodo 
komencis aŭskulti. 

Komence la belo de la melodioj kaj la interplektitaj vortoj en 
la elfa lingvo, kvankam li malmulte komprenis ilin, sorĉadis 



lin tuj, kiam li ilin ekatentis. Preskaŭ ŝajnis, ke la vortoj 
alprenis formojn, kaj vizioj pri distaj landoj kaj helaj aferoj, 
kiujn li neniam antaŭe imagis, disvastiĝis antaŭ li. La 
fajrolumigita halo iĝis kvazaŭ ora nebuleto super maroj da 
ŝaŭmo, kiuj suspiris rande de I' mondo. Poste la sorĉo iĝis pli 
kaj pli sonĝeca, ĝis al li ŝajnis, ke lin transfluas senfina rivero 
de ŝvelaj oro kaj arĝento, tro sennombraj por kompreno de 
ĝiaj konturoj; ĝi iĝis parto de la pulsanta aero ĉirkaŭ li, kaj ĝi 
malsekigis kaj dronigis lin. Rapide li sinkis sub ĝia brila pezo 
en profundan regnon da dormo. 

Tie li longe vagis en sonĝo pri muziko, kiu iĝis fluanta akvo, 
kaj poste iĝis subite voĉo. Tiu ŝajnis la voĉo de Bilbo 
ĉantanta versojn. Unue mallaŭte kaj poste pli klare fluis la 
vortoj. 

Maristo estis Erendilo, 
en Avernino rendevuis; 
kaj per lignar' el Nimbredilo 
boaton tie li konstruis; 

H velojn teksis el arĝento, 
arĝentaj estis ĝiaj lampoj, 
la pruo estis cignoforma, 
kaj lumis la standardokampoj. 

Laŭ armo de I' antikvaj reĝoj 
li vestis sin per maŝaj ringoj; 
la ŝildo estis runskribita 
porgardi lin de vund-atingoj; 
el draka korno la pafarko, 
ebonis lia sagpordo; 
arĝentis lia maŝkiraso, 
glavingoel kalcedonio; 
la ŝtala glavo estis brava, 
el adamant' la kaska alto 
kun agla plumo kiel kresto, 
brilis sur lia brust' smeraldo. 



Li sub la luno kaj sub steloj 
preter la nordajn strandojn vag 
laŭ vojoj sorĉkonfuzaj, kie 
al mortemuloj ne plu tagis. 

De grinco de I' Glacio Streta, 
kie montetojn ombro kovris, 
de I' sovaĝeja arda brulo 
li fuĝis haste, kaj manovris 
sur la senstela dista akvo, 
ĝis Nokton Nulan li alpadis, 
kaj pasis, kaj nenie vidis 
lumstrandon, kiun li serĉadis. 
Lin pelis la koleroventoj, 
kaj blinde en la ŝaŭm' li fuĝis 
de okcident' al oriento 
kaj hejmen sen anonc' rifuĝis. 
Elvinga lin alvenisfluge 
kaj en mallumo brulis flamo; 
pli helis eĉ ol diamanto 
la fajr' de ŝia kapornamo. 

La Silmarilon ŝi alligis 
kaj kronis lin per lumo viva, 
poste kuraĝa, frunte arda, 
li pruon turnis; nokte triva 
el alimondo trans la Maro 
leviĝis ŝtorm' libera, prema, 
potencovent' el Tarmenelo; 
laŭ padoj, kiujn hom' mortema 
malofte iras, la boaton 
portadis ĝia spirturmento 
surakuoj longe forgesitaj: 
de orient' al okcidento. 

Sur nigraj ondoj bruegantaj 
tra I' Ĉiamnokto la reveno 
super la mergiĝintaj strandoj 
dronintaj antaŭ Tagdeveno, 



ĝis aŭdas li ĉe bordoj perlaj 
kie muzikas fin' de 1' mondo, 
kie la oron kaj juvelojn 
rulas ĉiame ŝaŭma ondo. 

Li vidis la silentan Monton, 
kie krepuskas sur genuoj 
deValinor', kaj Eldamaron 
ekvidis for trans marofluoj. 
Vagulo nokton eskapinta, 
havenon li finfine alas, 
ĝis Elfohejmo verda, bela, 
aere akra, kie palas 
sube de 1' Monto llmarino, 
en val' apika ekbrilantaj, 
sur Ombrolago respegulaj, 
la Tirionaj turoj lampaj. 

Li restis tie kavalire 
kaj melodiojn ekdisponis, 
aŭskultis mire la saĝulojn, 
kaj orajn harpojn ili donis. 

Lin vestis ili elfablanke 
kaj antaŭ li sep lampojn metis 
dum li tra I' Kalaciriano 
ĝis fora land' kaŝita tretis. 

Li venis halojn ekstertempo, 
kie sennombraj jaroj meĉas, 
kie en llmarin' sur Monto 
la Plejaĝul' senfine reĝas; 
kaj tiam estis parolite 
pri homoj kaj pri elf-rondanoj; 
vizioj estis elmontritaj, 
malpermesitaj al mondanoj. 

Ili el riĉa elfa vitro 
por li konstruis karavelon 
kun brila pru'; ĝi nek remilojn 
havis, nek arĝentmastan velon 



la Silmarilon kiel lumon 
kaj vivan flamstandardon ligis 
mem Elbereta por brilado; 
ŝi al li ankaŭ disponigis 
flugilojn de la senmorteco, 
kaj ŝarĝis lin per la fortuno 
vagi senbordon de 1' ĉielo 
malantaŭ Sun' kaj luma Luno. 

De r altoj de Ĉiamvespero, 
kie defluas softaj fontoj, 
lin portis la flugiloj lume 
trans la Muregon de la Montoj. 

De I' Mondofino li sin turnis 
sopire al la hejmo fora 
kaj serĉvojaĝis tra la ombroj, 
kiel brulanta stel' izola; 
li venis super nebuletoj 
antaŭ la Suno, flamo dista, 
miraĵo antaŭ la aŭroro, 
kie Nordlando fluas trista. 

Super Mez-Teron li vojaĝis 
kaj fine aŭdis la lamenton 
de la virinoj kaj elfinoj 
en antikvec', la praan tempon. 

Sed lia sorto estis peza: 
eterne kiel stel' orbiti, 
la Cisan Strandon mortemulan 
neniam povi plu viziti; 
porĉiam roli la heroldon 
kun tasko de la lumprezento, 
ŝarĝite per lanterno brila, 
la Flamportant' en Okcidento. 

La ĉantado ĉesis. Frodo malfermis siajn okulojn kaj vidis, ke 
Bilbo sidas sur sia tabureto en cirklo da aŭskultintoj, kiuj 
ridetis kaj aplaŭdis. 



— Nun estus bone, ke ni aŭdu ĝin denove, — diris iu elfo. 
Bilbo stariĝis kaj riverencis. 

— Mi estas honorita, Lindiro, — li diris. — Sed estus tro 
lacige, ripeti ĝin tutan. 

— Ne tro lacige al vi, — la elfoj respondis ridante. — Ni scias, 
ke vin neniam lacigas deklamo de viaj propraj versoj. Sed 
efektive ni ne kapablas respondi al via demando post 
unufoja aŭskultado! 

— Kio! — kriis Bilbo. — Se vi ne kapablas distingi inter homo 
kaj hobito, via juĝkapablo estas malpli fajna, ol mi supozis. 

Ili malsimilas kiel pizoj kaj pomoj. 

— Povas esti. Al ŝafoj aliaj ŝafoj sendube aspektas malsimile, 

— ridis Lindiro. — Aŭ al paŝtistoj. Sed mortemuloj ne estis 
nia studobjekto. Nin koncernas aliaj aferoj. 

— Mi ne diskutos, — diris Bilbo. — Mi estas dormema post 
tiom da muziko kaj kantado. Mi lasos al vi diveni, se tion vi 
deziras. 

Li stariĝis kaj iris al Frodo. 

— Nu, tio estas farita, — li diris per mallaŭta voĉo. — Gi 
disvolviĝis pli bone, ol mi atendis. Ne ofte oni petas duan 
aŭskulton. Kion vi opinias pri ĝi? 

— Mi ne intencas provi konjekti, — diris Frodo ridetante. 

— Ne necesas, — diris Bilbo. — Fakte ĝi estas tute mia. Krom 
ke Aragorno insistis, ke mi enmetu la verdan gemon. Tio 
ŝajnis al li grava. Mi ne scias kial. Cetere li evidente opiniis, 
ke la tuta afero estas tro komplika por mia kompreno, kaj li 
diris, ke se mi aŭdacas verki versojn pri Erendilo en la domo 
de Elrondo, tio estas mia afero. Supozeble li pravis. 



— Mi ne certas, — diris Frodo. — Gi ŝajnis al mi iel konvena, 
kvankam tion mi ne povas klarigi. Mi estis duondorma, kiam 
vi komencis, kaj ĝi ŝajnis daŭrigi ion, pri kio mi sonĝis. Mi ne 
komprenis, ke efektive parolas vi preskaŭ ĝis la fino. 

— Estas malfacile resti maldorma ĉi tie, ĝis vi kutimiĝas, 

— diris Bilbo. — Kvankam hobitoj neniam povus akiri tute la 
elfan avidon pri muziko kaj poezio kaj rakontoj. Ili ŝajne 
ŝatas tiujn tiom, kiom manĝadon, se ne pli. Ili daŭrigos 
ankoraŭ longe. Kion vi opinias, ĉu ni forŝteliĝu por iom pli da 
kvieta konversacio? 

— Ĉu eblas? — diris Frodo. 

— Kompreneble. Tio ĉi estas plezuro, ne seriozo. Venu-iru 
laŭplaĉe, kondiĉe ke vi ne kreu bruon. 

Ili stariĝis kaj retroiris kviete en la ombrojn, kaj celis la 
pordon. Ili postlasis Samon, ankoraŭ profunde dormantan 
kun rideto sur la vizaĝo. Malgraŭ sia plezuro pri la kunesto 
kun Bilbo, Frodo spertis eksenton da bedaŭro, kiam ili 
forpasis el la Halo de Fajro. Guste kiam ili transpaŝis la 
sojlon, unuopa klara voĉo ekkantis. 

A Elbereth Gilthoniel, 
silivren penna mfriel 
0 menel aglar elenath! 

Na-chaered palan-dfriel 
o galadhremmin ennorath, 

Fanuilos, le linnathon 
nef aear, sf nef aearon! 

Frodo haltis momente, retrorigardante. Elrondo estis sur sia 
seĝo kaj la fajrolumo sur lia vizaĝo similis someran lumon 
sur arboj. 



Proksime al li sidis Damo Arvena. Surprizite, Frodo vidis, ke 
Aragorno staras apud ŝi; lia malhela mantelo estis reĵetita, 
kaj li ŝajne estis vestita per elf-armaĵo, kaj sur lia brusto 
brilis stelo. Ili interparolis, kaj poste ŝajnis subite al Frodo, ke 
Arvena turniĝas al li, kaj la lumo de ŝiaj okuloj trafis lin de 
malproksime kaj trapikis lian koron. 

Li staris senmove, sorĉite, dum la dolĉaj sonoj de 1' elfa 
kanto sonis kvazaŭ klaraj juveloj da vortoj kaj melodio 
agorditaj. 

— Ĝi estas kanto al Elbereta, — diris Bilbo. — Tiun, kaj aliajn 
kantojn de I' Benita Regno, ili kantos multfoje hodiaŭ 
vespere. Venu! 

Li kondukis Frodon ĝis sia propra ĉambreto. Gi frontis la 
ĝardenojn kaj elrigardis suden trans la ravinon de Bruineno. 
Tie ili sidis dum kelka tempo, rigardante tra la fenestro al la 
helaj steloj super la alta arbaro, kaj interparolante mallaŭte. 
Ili ne plu diskutis pri la bagatelaj novaĵoj el la fora Provinco, 
nek pri la malhelaj ombroj kaj danĝeroj, kiuj ĉirkaŭis ilin, sed 
pri la belaj aferoj, kiujn ili kune vidis en la mondo, pri la 
elfoj, pri la steloj, pri arboj, kaj la milda evoluo de 1' hela jaro 
en la arbaroj. 

Fine aŭdiĝis frapo sur la pordo. 

— Pardonpete, — diris Sam, enŝovante sian kapon, — sed mi 
nurscivolas, ĉu vi bezonas ion. 

— Kaj pardonpete al vi, Sam Vato, — respondis Bilbo. 

— Supozeble vi volas diri, ke jam tempo estas, ke via mastro 
enlitiĝu. 


— Nu, sinjoro, okazos morgaŭ Konsiliĝo, mi aŭdis, kaj hodiaŭ 
li nur la unuan fojon ellitiĝis. 



— Tute prave, Sam, — ridis Bilbo. — Vi povas fortroti kaj diri 
al Gandalfo, ke li enlitiĝis. Bonan nokton, Frodo! Aj amiko, ja 
estis bele vin revidi! Finfine neniu superas hobitojn, kiam 
temas pri vere kontentiga konversacio. Mi ege maljuniĝas, 
kaj mi komencas scivoli, ĉu mi fakte ĝisvivos konatiĝon kun 
viaj ĉapitroj el nia rakonto. Bonan nokton! Mi promenos, mi 
opinias, kaj rigardos ĝardene la stelojn de Elbereta. Dormu 
bone! 



2 


Konsiliĝo ĉe Elrondo 

La postan tagon Frodo vekiĝis frue, sentante sin refreŝigita 
kaj bonfarta. Li promenis laŭ la terasoj super la brue fluanta 
Bruineno kaj rigardis la sunleviĝon palan, friskan, super la 
foraj montoj, kaj la sunlumon transversantan la maldensan 
arĝentan nebuleton; la roso sur la flavaj folioj ekbrilis, kaj 
teksitaj filandroretoj okulumis sur ĉiuj arbustoj. Sam marŝis 
apud li, dirante nenion, sed snufante la aeron, kaj rigardante 
de tempo al tempo, kun miro en siaj okuloj, al la grandaj 
altaĵoj en la oriento. La neĝo blankis sur la pintoj. 

Sur benko ĉizita en ŝtono apud turniĝo de I' pado ili trovis 
Gandalfon kaj Bilbon absorbite interparolantajn. 

— Saluton! Bonan matenon! — diris Bilbo. — Ĉu preta por la 
granda Konsiliĝo? 

— Mi sentas min preta porĉio, — respondis Frodo. — Sed 
antaŭ ĉio mi ŝatus promenadi hodiaŭ kaj esplori la valon. Mi 
ŝatus atingi tiujn pinarbarojn supre. — Li fingromontris foren 
laŭ la bordo de Rivendelo norde. 

— Vi eble havos okazon poste, — diris Gandalfo. — Sed ni ne 
povas ankoraŭ plani. Hodiaŭ multo estas aŭdota kaj 
decidota. 

Subite dum ili interparolis aŭdiĝis unuopa klara sonoro. 

— Tio estas la averta sonorilo por la Konsiliĝo ĉe Elrondo, 

— kriis Gandalfo. — Venu jam! Vi kaj Bilbo ambaŭ estas 
dezirataj. 



Frodo kaj Bilbo sekvis la sorĉiston rapide laŭ la serpentuma 
pado reen al la domo; post ili, seninvite kaj provizore 
forgesite, trotis Sam. 

Gandalfo kondukis ilin ĝis la antaŭpordo, kie Frodo trovis 
siajn amikojn la antaŭan vesperon. Lumo de 1' klara aŭtuna 
mateno jam ardis en la valo. Bruo de bobelantaj akvoj leviĝis 
de la ŝaŭma rivero. Kantis birdoj, kaj saneca trankvilo kuŝis 
sur la regiono. Al Frodo lia danĝerplena fuĝo kaj la onidiroj 
pri malhelo, kreskanta en la ekstera mondo, jam ŝajnis nur 
memoroj de perturbita sonĝo; sed la vizaĝoj, Muj turniĝis al 
ili, kiam ili eniris, estis seriozaj. 

Elrondo estis tie, kaj pluraj aliaj sidis silente ĉirkaŭ li. Frodo 
vidis Glorfindelon kaj Gloinon, kaj en angulo sidis sola 
Paŝegulo, revestita en siaj malnovaj veturmakulitaj vestaĵoj. 
Elrondo tiris Frodon al seĝo apud si, kaj prezentis lin al la 
ĉeestantoj, dirante: 

— Jen, amikoj miaj, hobito Frodo, filo de Drogo. Venis ĉi tien 
malmultaj tra pli granda danĝero, aŭ pro komisio pli urĝa. 

Poste li indikis kaj nomis tiujn, kiujn Frodo ne renkontis pli 
frue. Ĉe 1' flanko de Gloino estis gnomo pli juna: lia filo 
Gimlio. Apud Glorfindelo ĉeestis pluraj aliaj konsilantoj el la 
domanaro de Elrondo, inter kiuj Erestoro estis ĉefa; kaj kun li 
estis Galdoro, elfo el la Grizaj Havenoj, kiu estis alveninta 
pro komisio de Cirdano la Ŝipfaranto. Troviĝis ankaŭ fremda 
elfo vestita verde kaj brune, Legolaso, mesaĝisto de sia 
patro Tranduilo, reĝo de la elfoj de Norda Mornarbaro. Kaj 
sidanta iom aparte estis alta viro kun bela kaj nobla vizaĝo, 
malhelhara kaj grizokula, fiera kaj severa laŭ la rigardo. 

Li portis mantelon kaj botojn, kvazaŭ por vojaĝo surĉevala; 
kaj efektive kvankam liaj vestaĵoj estis riĉaj, kaj lian 
mantelon ornamis fela subŝtofo, ili estis makulitaj pro longa 



vojaĝado. Li portis kolumon el arĝento, en kiu estis lokita 
unuopa blanka gemo; liaj bukloj estis tonditaj ĉe la ŝultroj. 
Sur balteo li portis grandan kornon arĝentmuntitan, kiu nun 
kuŝis sur liaj genuoj. Li rigardis al Frodo kaj Bilbo en subita 
ekmiro. 

— Jen, — diris Elrondo, turnante sin al Gandalfo, — estas 
Boromiro, viro de I' sudo. Li alvenis frumatene, kaj serĉas 
konsilojn. Mi ordonis, ke li ĉeestu, ĉarĉi tie liaj demandoj 
ricevos respondojn. 

Ne ĉion priparolitan kaj debatitan ĉe la Konsiliĝo necesas 
nun rakonti. Multon oni diris pri okazaĵoj en la mondo 
ekstera, precipe en la sudo, kaj en la larĝaj terenoj oriente 
de I' Montoj. Pri ĉio ĉi Frodo pli frue aŭdis multajn onidirojn, 
sed la historio de Gloino estis nova por li, kaj kiam la gnomo 
parolis li aŭskultis atente. Evidentiĝis, ke meze de la 
admirindeco de siaj manlaboraĵoj, la gnomoj de I' Soleca 
Monto estis kore zorgoplenaj. 

— Jam antaŭ multaj jaroj, — diris Gloino, — ombro de 
maltrankvilo kovris nian popolon. Ni ne tuj rimarkis ties 
devenlokon. Vortoj komencis esti sekrete flustrataj: oni diris, 
ke ni estas enpremitaj en mallarĝan lokon, kaj ke riĉo kaj 
grandiozeco pli ampleksaj estus troveblaj en mondo pli 
vasta. luj parolis pri Morio: la potencaj laboraĵoj de niaj 
patroj, kiuj estas nomataj en nia propra lingvo Ĥazad-Dumo; 
kaj ili deklaris, ke nun finfine ni havas la potencon kaj 
multnombron porreiri. 

Gloino suspiris. 

— Morio! Morio! Mirindaĵo de I' norda mondo! Tro profunden 
ni fosis tie, kaj vekis la timon sennoman. Jam delonge kuŝis 
malplenaj ties grandegaj konstruaĵoj, post kiam fuĝis la 
infanoj de Durino. Sed nun ni ekparolis pri ĝi denove kun 



sopiro, kaj tamen kun timego; ĉar neniu gnomo kuraĝis 
trapasi la pordojn de Ĥazad-Dumo dum la vivo de multaj 
reĝoj, escepte nurdeTroro, kaj li pereis. Finetamen Balino 
aŭskultis la flustrojn, kaj decidis iri; kaj kvankam Daino ne 
volonte donis permeson, li kunprenis kun si Orion kaj Oinon 
kaj multajn niajn gentanojn, kaj ili foriris suden. 

» Tio okazis antaŭ preskaŭ tridek jaroj. Dum kelka tempo ni 
ricevis sciigojn kaj ili ŝajnis bonaj: mesaĝoj raportis, ke Morio 
estis enirita kaj granda laboro estis komencita tie. Poste estis 
silento, kaj neniu sciigo alvenis el Morio ekde tiam. 

» Poste, antaŭ ĉirkaŭ unu jaro venis kuriero al Daino, sed ne 
el Morio — el Mordoro: ĉevalisto dumnokta alvokis Dainon al 
ties pordego. La Reganto Saŭrono la Granda, tiel li diris, 
deziris nian amikecon. Ringojn li donus portio, tiajn, kiajn li 
donis pratempe. Kaj li urĝe demandis pri hobitoj, kiaj ili 
estis, kaj kie ili loĝis. “Ĉar Saŭrono scias, — li diris, — ke unu 
el tiuj estis iam konata al vi”. 

»Je tio ni estis multe ĝenataj, kaj ni donis neniun 
respondon. Kaj poste lia minaca voĉo malaltiĝis, kaj li estus 
dolĉiginta ĝin, se tion li kapablus. “Kiel malgrandan signon 
de via amikeco Saŭrono petas, — li diris, — ke vi trovu tiun 
ŝteliston, — tia estis lia vorto, — kaj akiru de li, vole-nevole, 
etan ringon, la plej malgravan el ringoj, Mun iam li ŝtelis. Gi 
estas nur bagatelo, kiun Saŭrono emas havi, kaj garantiaĵo 
pri via bonintenco. Trovu ĝin, kaj tri ringoj, kiujn la gnomaj 
regnoj posedis pratempe, estos redonitaj al vi, kaj la regno 
de Morio apartenos al vi eterne. Trovu nur informojn pri la 
ŝtelisto, ĉu li ankoraŭ vivas kaj kie, kaj vi ricevos grandan 
kompensaĵon kaj daŭran amikecon de la Mastro. Se vi 
rifuzos, la aferoj ne aspektos tiel agrable. Ĉu vi rifuzas?” 


» Lia spiro alvenis kvazaŭ siblo de serpentoj, kaj ĉiuj 
apudstarantoj tremis, sed Daino diris: “Mi diras nek jes nek 



ne. Mi devas pripensi tiun ĉi mesaĝon kaj kion ĝi signifas 
sub sia bela mantelo”. 

» “Pripensu bone, sed ne tro longe”, — li diris. 

» “La tempo de mia pensado estas mia propra elspezaĵo”, 

— respondis Daino. 

» “Provizore”, — li diris kaj forrajdis en la mallumon. 

» Pezaj estis la koroj de niaj ĉefoj depost tiu nokto. Ne 
necesis la minaca voĉo de I' kuriero por nin averti, ke liaj 
vortoj entenas kiel minacon tiel ankaŭ perfidemon; ĉar ni 
jam sciis, ke la potenco, kiu reeniris Mordoron, ne ŝanĝiĝis, 
kaj ĉiam en la pasinteco ĝi perfidis nin. Dufoje la kuriero 
revenis, kaj foriris senresponde. La tria kaj lasta reveno, tiel 
li diras, baldaŭ okazos, antaŭ la jarfino. Kaj do mi estas 
finfine sendita de Daino por averti Bilbon, ke lin serĉas la 
Malamiko, kaj por sciiĝi, se eble, kial li deziras tiun ringon, la 
plej malgravan el ringoj. Cetere ni petegas la konsilon de 
Elrondo. Ĉar la Ombro kreskas kaj proksimiĝas. Ni ekscias, ke 
kurieroj venis ankaŭ al reĝo Brando en Dalo, kaj ke li timas. 

Ni timas, ke li cedos. Jam milito prepariĝas sur liaj orientaj 
limoj. Se ni donos neniun respondon, la Malamiko eble 
movos siajn regatojn por ataki reĝon Brando, kaj ankaŭ 
Dainon. 

— Veninte, vi faris bone, — diris Elrondo. — Vi aŭdos hodiaŭ 
ĉion necesan por kompreni la celojn de I' Malamiko. Nenion 
vi povos fari, krom rezisti, kun aŭ sen espero. Sed vi ne 
staras izolite. Vi ekscios, ke via problemo estas nur parto de 
la problemo de I' tuta okcidenta mondo. La Ringo! Kion ni 
faru pri la Ringo, la plej malgrava el ringoj, la bagatelo, kiun 
Saŭrono emas havi? Tio estas la juĝo, kiun ni devas taksi. 

» Tio estas la celo de via alvokiteco ĉi tien. Mi diras 
“alvokiteco”, kvankam mi ne alvokis vin al mi, fremdulojn el 



foraj landoj. Vi kunvenis kaj renkontiĝis ĉi tie, vere 
lastmomente, per la hazardo, kiel eble ŝajnas. Tamen ne 
estas tiel. Kredu prefere, ke tiel estas ordigite, ke ni, kiuj 
sidas ĉi tie, kaj neniuj aliaj, devas jam trovi konsilon pro la 
danĝero de la mondo. 

» Tial nun estos parolate aperte pri aferoj, kiuj estas kaŝitaj 
antaŭ ĉiuj krom nur kelkaj ĝis hodiaŭ. Kaj unue, por ke ĉiuj 
komprenu la danĝeron, la historio de 1' Ringo estos rakontata 
de r komenco ĝis hodiaŭ mem. Kaj mi komencos tiun 
historion, kvankam finos ĝin aliaj. 

Poste aŭskultis ĉiuj, dum Elrondo per sia klara voĉo parolis 
pri Saŭrono kaj la Ringoj de Potenco, kaj ilia forĝado dum la 
Dua Epoko de 1' mondo. Parton de lia historio konis iuj 
ĉeestantoj, sed neniu la kompletan rakonton, kaj multaj 
okuloj estis turnitaj al Elrondo time kaj mirante, dum li 
rakontis pri la elfaj forĝistoj de Eregiono kaj ilia amikeco al 
Morio, kaj ilia avida kleriĝemo, per kiu Saŭrono enkaptiligis 
ilin. Ĉartiutempe li ankoraŭ ne estis malbonaspekta, kaj ili 
ricevis lian helpon kaj lertiĝis pri la metioj, dum li ekkonis 
ĉiujn iliajn sekretojn, kaj perfidis ilin, kaj forĝis sekrete en la 
Monto de Fajro la Unu Ringon por mastri ilin. Sed 
Celebrimboro sciis pri li, kaj kaŝis la Tri, kiujn li kreis; sekvis 
milito, kaj la lando estis dezertigita, kaj la pordego de Morio 
estis fermita. 

Poste tra la sekvintaj jaroj Elrondo spuris la Ringon; sed tial, 
ke tiu historio estas aliloke priskribita, precize tiel, kiel 
Elrondo mem ĝin registris en siaj libroj de konoj, ĝi ne estas 
ĉi tie reskribata. Ĉar ĝi estas historio longa, plena je faroj 
grandiozaj kaj teruraj, kaj kvankam Elrondo parolis resume, 
la suno leviĝis sur la ĉielo, kaj la mateno estis forpasanta 
antaŭ ol li silentiĝis. 



Pri Numenoro li parolis, ties gloro kaj ties falo, kaj ia reveno 
de r Reĝoj de homoj al Mez-Tero el la Marprofundoj, portate 
per ŝtormflugiloj. Tiam Elendilo kaj liaj fortegaj filoj, Isilduro 
kaj Anariono, iĝisgrandaj princoj; kaj la Nord-regnon ili faris 
en Arnoro, kaj la Sud-regnon en Gondoro ĉirkaŭ la elfluejoj 
de Anduino. Sed Saŭrono de Mordoro atakis ilin, kaj ili kreis 
la Lastan Aliancon de elfoj kaj homoj, kaj la armeoj de Gil- 
Galado kaj Elendilo estis kunvokitaj en Arnoro. 

Tiupunkte Elrondo iom paŭzis kaj suspiris. 

— Mi bone memoras la belegon de iliaj standardoj. Tio 
revokis al mi la gloron de 1' Praaj Tagoj kaj la armeojn de 
Beleriando, tiom da gravaj princoj kaj estroj estis kunvokitaj. 
Kaj tamen ne tiom multaj, nek tiom belaj, kiom ĉe la frakaso 
de Tangorodrimo, kiam la elfoj supozis, ke miseco estas por 
ĉiam finita, kaj tiel ne estis. 

— Vi memoras? — diris Frodo, elparolante sian penson pro 
miro. — Sed mi supozis, — li balbutis kiam Elrondo sin turnis 
al li, — mi supozis, ke la falo de Gil-Galado okazis antaŭ tre 
longe. 

— Tiel ja estis, — respondis Elrondo seriozmiene. — Sed mia 
memoro reiras eĉ ĝis la Praaj Tagoj. Erendilo estis mia patro, 
kiu naskiĝis en Gondolino antaŭ ties falo; kaj mia patrino 
estis Elvinga, filino de Dioro, filo de Lutieno el Doriado. Mi 
travivis tri epokojn en la Okcidento de la mondo, multajn 
malvenkojn kaj multajn senrezultajn venkojn. 

» Mi estis la heroldo de Gil-Galado kaj marŝis en lia armeo. 

Mi ĉeestis la Batalon de Dagorlado antaŭ la Nigra Pordo de 
Mordoro, kie ni venkis: ĉar la Lanco de Gil-Galado kaj la 
Glavo de Elendilo, Ajgloso kaj Narsilo, estis 
nekontraŭstareblaj. Mi vidis la lastan interbatiĝon sur la 
deklivoj de Orodruino, kie mortis Gil-Galado, kaj Elendilo 



falis, kaj Narsilo rompiĝis sub li; sed Saŭrono mem estis 
forpelita, kaj Isilduro fortranĉis la Ringon de sur lia mano per 
la fragmento de 1' glavo de lia patro kaj proprigis ĝin al si. 
Tiam interrompis la fremdulo Boromiro: 

— Do jen kio okazis pri la Ringo! — li kriis. — Se iam tia 
historio estis rakontata en la sudo, ĝi jam delong© 
forgesiĝis. Mi aŭdis pri la Granda Ringo de tiu, kiun ni ne 
nomas; sed mi kredis, ke ĝi forpereis el la mondo en la ruino 
de lia unua regno. Isilduro prenis ĝin! Jen efektive novaĵo. 

— Ve, jes, — diris Elrondo. — Isilduro prenis ĝin, kio ne devus 
okazi. Ĝi devus esti ĵetita tiam en la fajron de Orodruino tute 
proksime, kie ĝi estis kreita. Sed malmultaj rimarkis tion, 
kion faris Isilduro. Nur li apogis sian patron en tiu lasta 
ĝismorta batalo; kaj Gil-Galadon apogis nurCirdano, kaj mi. 
Sed Isilduro rifuzis aŭskulti nian konsilon. 

» 'Tion ĉi mi prenos kiel venĝopagon por mia patro, kaj mia 
frato”, — li diris; kaj tial ĉu ni volis aŭ ne volis, li prenis ĝin 
por ĝin konservi. Sed baldaŭ li estis de ĝi almorte perfidita; 
kaj sekve oni nomas ĝin en la nordo Plago de Isilduro. Tamen 
morto eble preferindis ol tio, kio estus povinta okazi al li. 

» Nur al la Nordo venis tiuj novaĵoj, kaj nur al malmultaj. Ne 
tre mirinde estas, ke vi ne aŭdis pri ili, Boromiro. El la ruino 
de I' Iridaj Kampoj, kie pereis Isilduro, nurtri viroj revenis 
trans la montojn post longa vagado. Unu el ili estis Ohtaro, 
la eskviro de Isilduro, kiu portis la fragmentojn de la glavo 
de Elendilo; kaj li alportis ilin al Valandilo, la heredinto de 
Isilduro, kiu ĉar li estis infano restis ĉi tie en Rivendelo. Sed 
Narsilo estis rompita kaj ĝia lumo estingita, kaj ĝi ankoraŭ 
ne estas reforĝita. 

» Ĉu mi nomis senrezulta la venkon de la Lasta Alianco? Ne 
tute tiel, tamen ĝi ne plenumis sian celon. Saŭrono estis 



venkita, sed ne detruita. Lia Ringo estis perdita sed ne 
malfarita. La Malhela Turo estis rompita, sed ĝiaj 
fundamentoj ne estis forigitaj; ĉar ili estis kreitaj per la 
potenco de la Ringo, kaj dum tiu restas, ili daŭros. Multaj 
elfoj kaj multaj fortaj viroj, kaj multaj el iliaj amikoj, pereis 
dum la milito. Anariono estis mortigita, kaj Isilduro estis 
mortigita; kaj Gil-Galado kaj Elendilo ne plu vivis. Neniam 
denove ekzistos simila kunligateco de elfoj kaj homoj; ĉar 
homoj plimultiĝas kaj la Unuenaskitoj malmultiĝas, kaj la du 
parencaroj estas malintimaj. Kaj ĉiam depost tiu tago la 
gento de Numenoro velkis, kaj la nombro de iliaj jaroj 
malpliiĝis. 

» En la Nordo post la milito kaj buĉado de I' Iridaj Kampoj, la 
homoj de Okcidentio estis reduktitaj, kaj ilia urbego 
Anuminaso apud lago Evendimo ruiniĝis; kaj la posteuloj de 
Valandilo foriris kaj ekloĝis en Fornosto sur la altaj Nordaj 
Montetoj, kaj nun ankaŭ tiu estas dezerta. La homoj nomas 
ĝin Muro de I' Mortintoj, kaj ili timas paŝi tien. Ĉar la gento 
de Arnoro reduktiĝis, kaj iliaj malamikoj voris ilin, kaj 
forpasis ilia mastreco, lasante nurverdajn teramasojn sur la 
herbaj montetoj. 

» En la Sudo la regno Gondoro longe daŭris; kaj dum kelka 
tempo kreskis ĝia grandiozo, memorigante iom pri la 
potenco de Numenoro, antaŭ ol tiu falis. Altaj turoj 
konstruitaj de la popolo, kaj fortikaĵoj, kaj havenoj multŝipaj; 
kaj la flugilhava krono de I' Reĝoj de homoj imponis al 
gentoj diverslingvaj. Ilia ĉefa urbo estis Osgiliado, Citadelo 
de I' Steloj, tra kies mezo fluis la Rivero. Kaj Minason Itil ili 
konstruis, Turon de I' Leviĝanta Luno, oriente sur ŝultro de la 
Monto de Ombroj. Okcidente sube de la Blankaj Montoj ili 
konstruis Minason Anor, Turon de I' Subiranta Suno. Tie en la 
kortoj de la Reĝo kreskis blanka arbo el la semo de tiu arbo, 
kiun Isilduro alportis trans la profundajn akvojn, kaj la semo 



de tiu arbo antaŭe venis de la insulo Ereseo, kaj antaŭ tio el 
la Plejfora Okcidento antaŭ tagoj, kiam la mondo estis juna. 

» Sed dum la pasado de la rapidaj jaroj en Mez-Tero rompiĝis 
la linio de Meneldilo, filo de Anariono, kaj la Arbo velkis, kaj 
la sango de 1' Numenoranoj miksiĝis kun tiu de homoj malpli 
eminentaj. Foje, dum la gardistoj de la muroj de Mordoro 
dormis, mallumaĵoj rerampis al Gorgoroto. Kaj okazis, ke 
elvenis misaĵoj, kaj ili kaptis Minason Itil kaj ekloĝis en ĝi, 
kaj ili kreis el ĝi lokon timigan; kaj ĝi estas nomata Minaso 
Morgul — la Turo de Sorĉado. Ankaŭ Minaso Anor estis 
alinomita, kiel Minaso Tirit — la Turo Garda; kaj tiuj du urboj 
ĉiam intermilitis, sed Osgiliado, kiu kuŝis inter ili, dezertiĝis 
kaj en ĝiaj ruinoj marŝis ombroj. 

» Tiel jam estis dum multaj homvivoj. Sed la Mastroj de 
MinasoTirit daŭre batalas, kontraŭstarante al niaj 
malamikoj, konservante la trapason de 1' Rivero de Argonado 
ĝis la maro. Kaj jam tiu parto de la historio, kiun rakontas mi, 
atingis sian finon, ĉar dum la tagoj de Isilduro la Reganta 
Ringo forpasis el ĉiu priscio, kaj la Tri estis liberigitaj el ĝia 
regado. Sed nun ili troviĝas denove en danĝero, ĉar 
bedaŭrinde la Unu estas trovita. Aliaj parolos pri ĝia trovo, 
ĉaren tio mi partoprenis malmulte. 

Li silentiĝis, sed tuj Boromiro stariĝis, altstatura kaj fiera, 
antaŭ ili. 

— Permesu al mi, Mastro Elrondo, — li diris, — unue diri iom 
pli pri Gondoro; ĉar efektive el la lando Gondoro mi venis. 

Kaj estos bone, ke ĉiuj sciu, kio okazas tie. Ĉar malmultaj, mi 
taksas, scias pri niaj faroj, kaj sekve malmulte konjektas sian 
endanĝeriĝon, se ni fine malsukcesos. 

» Ne kredu, ke en la lando Gondoro la sango de Numenoro 
estas elĉerpita, nek ke forgesitaj estas iliaj fiero kaj digno. 



Per nia kuraĝo la sovaĝuloj de la oriento estas ankoraŭ 
malhelpataj, kaj la teruro de Morgulo forbarata; kaj nur tiel 
estas paco kaj libero daŭrigataj sur la terenoj malantaŭ ni, 
remparo de 1' okcidento. Sed se la transpasejoj de 1' Rivero 
estos kaptitaj, kio sekvos? 

» Tamen tiu horo, eble, jam ne estas malproksima. La 
Sennoma Malamiko denove leviĝis. Fumo leviĝas denove de 
Orodruino kiun ni nomas Monto de Sorto. La potenco de la 
Nigra Lando kreskas tiel, ke ni spertas malfacilaĵojn. Kiam la 
Malamiko revenis niaj gentanoj estis forpelitaj el Itilio, nia 
bela tereno oriente de la Rivero, kvankam ni konservis tie 
ĉeeston kaj armilajn fortojn. Sed ĉi-jare en junio subita milito 
alvenis el Mordoro, kaj ni estis forviŝitaj. Ni estis 
malplimulto, ĉar Mordoro alianciĝis kun la orientanoj kaj la 
kruelaj haradanoj; sed ne la multnombreco venkis nin. 
Potenco alestis, kiun ni ne spertis pli frue. 

» luj diris, ke ĝi aspektas kiel granda nigra ĉevalisto, 
malhela ombro sub la luno. Kie ajn li alvenis, tie furiozo 
plenigis niajn malamikojn, sed timo ekkaptis niajn plej 
kuraĝajn, tiel ke ĉevaloj kaj viroj cedis kaj fuĝis. Nur 
restaĵeto el nia orienta armeo revenis, detruante la lastan 
ponton, kiu ankoraŭ staris inter la ruinoj de Osgiliado. 

» Mi troviĝis en la grupo, kiu defendis la ponton, ĝis ĝi estis 
faligita malantaŭ ni. Nur kvar saviĝis per naĝado: mia frato, 
mi kaj du aliaj. Sed daŭre ni batalas, tenante ĉiujn 
okcidentajn bordojn de Anduino; kaj tiuj, kiuj ŝirmas sin 
malantaŭ ni, laŭdas nin, se foje ili aŭdas nian nomon; multe 
laŭdas, sed malmulte helpas. Jam nur el Rohano rajdas al ni 
homoj, kiam ni alvokas. 

» En tiu ĉi misa horo mi venis pro komisio tra multaj 
danĝeraj mejloj al Elrondo: cent dek tagojn mi vojaĝis tute 
sola. Sed mi ne serĉas aliancanojn por milito. La potenco de 



Elrondo estas en saĝo, ne en armiloj, oni diras. Mi venis por 
peti konsilojn kaj la malimplikon de duraj vortoj. Ĉar vespere 
antaŭ la subita atako, sonĝo alvenis mian fraton dum 
perturbita dormo, kaj poste simila sonĝo ofte revenis al li, 
kaj unufoje al mi. 

» En tiu sonĝo ŝajnis al mi, ke la orienta ĉielo mallumiĝas kaj 
aŭdiĝas kreska tondrado, sed Okcidente pala lumo 
postrestis, kaj el ĝi mi aŭdisvoĉon, malproksiman sed 
klaran: 

Serĉu la Glavon rompitan: 
ĝi loĝas en Imladriso; 
tie konsiloj troveblas 
pli fortaj ol Morgul-sorĉmiso. 

Tie montriĝos signo, 
ke proksimiĝas Pereo, 
ĉar Plag' Isildura vekiĝos, 
duonulo ekstaros el kreo. 

El tiuj vortoj ni povis kompreni malmulton, kaj ni interparolis 
kun nia patro, Denetoro, Mastro de MinasoTirit, saĝa pri 1' 
konoj de Gondoro. Nur tion ĉi li volis diri, ke Imladriso estis 
pratempe nomo inter la elfoj de fora norda valo, kie loĝis 
Elrondo la Duonelfo, la plej majstra el saĝuloj. Tial mia frato 
pro nia urĝega bezono tre volis atenti la sonĝon kaj serĉi 
Imladrison; sed pro tio, ke la vojaĝo estos danĝerokaj 
duboplena, mi mem akceptis la taskon. Malvolonte mia patro 
donis permeson, kaj longe mi vagadis laŭ vojoj forgesitaj, 
serĉante la domon de Elrondo, pri kiu multaj aŭdis, sed 
malmultaj sciis, kie ĝi troviĝas. 

— Kaj ĉi tie en la domo de Elrondo estos klarigita al vi pli 
multo, — diris Aragorno, stariĝante. Li ĵetis sian glavon sur la 
tablon, kiu staris antaŭ Elrondo, kaj la klingo estis duigita. 

— Jen la Glavo Rompita! — li diris. 



— Kaj kiu estas vi, kaj kiel koncernas vin Minaso Tirit? 

— demandis Boromiro, mire rigardante la malgrasan vizaĝon 
de la disirulo kaj ties vetermakulitan mantelon. 

— Li estas Aragorno filo de Aratorno, — diris Elrondo; — kaj li 
estas posteulo per multaj patroj de Isilduro, filo Elendila, el 
Minaso Itil. Li estas la ĉefo de la Dunadanoj en la Nordo, kaj 
malmultaj jam restas el tiu popolo. 

— Sekve ĝi apartenas al vi, kaj tute ne al mi! — kriis Frodo 
miregante, saltstariĝante, kvazaŭ li atendus, ke la Ringon 
oni tuj postulos. 

— Al neniu el ni ĝi apartenas, — diris Aragorno, — sed estas 
ordonite, ke vi tenu ĝin dum kelka tempo. 

— Eligu la Ringon, Frodo! — diris Gandalfo solene. — Jam 
tempo estas. Tenu ĝin alte, kaj tiam Boromiro komprenos la 
ceteron de sia enigmo. 

Iĝis silente, kaj ĉiuj turnis sian rigardon al Frodo. Lin skuis 
subitaj honto kaj timo, kaj li spertis grandan malemon vidigi 
la Ringon, kaj malŝaton je ĝia tuŝo. Li deziris, ke li estu en 
malproksimo. La Ringo ekbrilis kaj flagris, kiam li tenis ĝin 
alte antaŭ ili per sia trema mano. 

— Vidu la Plagon de Isilduro! — diris Elrondo. 

L' okuloj de Boromiro glimis dum li fiksrigardis la oraĵon. 

— La Duonulo! — li murmuris. — Ĉu do la pereo de Minaso 
Tirit finfine alvenas? Sed kial do ni serĉu la Rompitan 
Glavon? 

— La vortoj ne estis la pereo de Minaso Tirit, — diris 
Aragorno. — Sed pereo kaj admirindaj faroj ja alvenas. Ĉar la 
Glavo Rompita estas la Glavo de Elendilo, kiu rompiĝis sub 



li, kiam li falis. Gin konservis liaj heredintoj, kiam perdiĝis 
ĉiuj aliaj memoraĵoj; ĉar estis dirite pratempe inter ni, ke ĝi 
estos refarita kiam la Ringo, Plago de Isilduro, estos trovita. 
Nun, vidinte la glavon serĉitan, kion vi volas peti? Ĉu vi 
deziras, ke la Domo de Elendilo revenu al la lando Gondoro? 

— Mi ne estis sendita por peti iun komplezon, sed nur por 
elserĉi la solvon de la enigmo, — respondis Boromiro fiere. 

— Tamen ni spertas grandajn malfacilaĵojn, kaj la Glavo de 
Elendilo estus helpilo, kiun ni ne esperis, se io tia efektive 
povus reveni el la ombroj de 1' pasinteco. — Li rigardis 
denove Aragornon, kaj dubo vidiĝis en liaj okuloj. 

Frodo sentis ĉe sia flanko senpaciencan moviĝon de Bilbo. 
Evidente li estis ĉagrenita subtene al sia amiko. Subite 
stariĝinte li elpuŝis: 

Oro ne ĉiam ekbrilas, 
ne ĉiuj vagantoj paneas; 
forta maljun' ne senilas, 
profunda radik' ne pereas. 

El cindroj la fajro denovos, 
el ombroj la lumo resaltos; 
la glavo rompita renovos, 
senkrona la reĝ' reekzaltos. 

Ne tre bona, eble, sed aktuala — se vi bezonas pli ol la vorto 
de Elrondo. Se valoris vojaĝo centdektaga por tion aŭdi, 
prefere vi aŭskultu ĝin. 

Li sidiĝis snufante. 

— Mi mem verkis tion, — li flustris al Frodo, — por la 
Dunadano, antaŭ tre longe, kiam li la unuan fojon rakontis al 
mi pri si. Mi preskaŭ deziras, ke miaj aventuroj nefiniĝu, kaj 
ke mi povu akompani lin, kiam venos lia tago. 



Aragorno ridetis al li, poste turnis sin denove al Boromiro. 


— Miaparte, mi pardonas vian dubemon, — li diris. 

— Malmulte mi similas la figurojn de Elendilo kaj Isilduro, 
kiaj ili staras ĉizite en sia majesteco en la haloj de Denetoro. 
Mi estas nur la posteulo de Isilduro, ne Isilduro mem. Mi 
havis vivon malfacilan kaj longan; kaj la mejloj kuŝantaj 
inter ĉi tie kaj Gondoro estas malgranda parto en kalkulo de 
miaj vojaĝoj. Mi transiris multajn montojn kaj multajn 
riverojn, kaj paŝis sur multaj ebenaĵoj, eĉ ĝis la foraj landoj 
Rhuno kaj Harado, kie la steloj aspektas fremde. 

» Sed mia hejmo, tiom kiom mi havas ĝin, estas en la nordo. 
Ĉar tie la heredintoj de Valandilo ĉiam loĝadis en longa 
nerompita linio de patro al filo tra multaj generacioj. Niaj 
tagoj mallumiĝis, kaj ni malmultiĝis; sed ĉiam la Glavo pasis 
al nova konservanto. Kaj tion ĉi mi diros al vi, Boromiro, 
antaŭ ol fini. Soleculoj estas ni, disiruloj de I' sovaĝejo, 
ĉasantoj — sed ĉasantaj ĉiam la servistojn de la Malamiko, 
ĉar ili troviĝas en multaj lokoj, ne nur en Mordoro. 

» Se Gondoro, Boromiro, estis brava fortikaĵo, ni ludis alian 
rolon. Multaj misaĵoj ekzistas, kiujn viaj fortikaj muroj kaj 
helaj glavoj ne malhelpas. Vi scias malmulte pri la teritorioj 
eksterviaj limoj. Paco kaj libereco, ĉu vi diras? La nordo 
estus malmulte spertinta ilin sen ni. Timo detruus ties 
loĝantojn. Sed kiam mallumaĵoj venas de la sendomaj 
montetoj, aŭ rampas el sensunaj arbaroj, ili fuĝas antaŭ ni. 
Kiujn vojojn oni riskus paŝi, kiu sekuro estus en kvietaj 
terenoj, aŭ nokte en la domoj de ordinaraj personoj, se la 
dunadanoj dormus, aŭ ĉiuj irus la tombon? 

» Kaj tamen ni ricevas malpli da dankoj ol vi. Vojaĝantoj 
malridas al ni, kaj kamparanoj havigas al ni malestimajn 
nomojn. “Paŝegulo” mi nomiĝas laŭ iu grasulo, kiu loĝasje 
unutaga marŝdistanco de malamikoj, kiuj frostigus lian 



koron, se li ne estus daŭre gardata. Tamen ni ne volus ŝanĝi 
tion. Se ordinaruloj malhavas zorgojn kaj timojn, ili restos 
ordinaraj, kaj ni devas esti sekretaj por ebligi tion al ili. Tio 
estis la tasko de mia parencaro, dum la jaroj longiĝis kaj la 
herbo kreskadis. Sed nun la mondo ŝanĝiĝas denove. Nova 
horo venas. La Plago Isildura estas trovita. Batalo baldaŭas. 
La Glavo estas reforĝota. Mi venos al Minaso Tirit. 

— La Plago Isildura estas trovita, laŭ vi, — diris Boromiro. 

— Mi vidis helan ringon en la mano de I' Duonulo; sed 
Isilduro pereis ĉe la komenciĝo de tiu ĉi epoko, oni diras. Kiel 
scias la Saĝaj, ke ĝi estas lia ringo? Kaj kiel ĝi trapasis la 
jarojn, ĝis ĝi portiĝis ĉi tien per kuriero tiel stranga? 

— Tio estas rakontota, — diris Elrondo. 

— Sed ankoraŭ ne, mi petas, Mastro! — diris Bilbo. — Jam la 
suno grimpas ĝis la zenito, kaj mi sentas bezonon de io por 
min fortigi. 

— Vin mi ne nomis, — diris Elrondo ridetante. — Sed mi tion 
faras nun. Ek! Rakontu al ni vian historion. Kaj se vi ankoraŭ 
ne versigis vian rakonton, vi rajtas elparoli ĝin per 
senornamaj vortoj. Ju pli mallonge, des pli baldaŭ vi estos 
refreŝigita. 

— Tre bone, — diris Bilbo. — Mi plenumos vian ordonon. Sed 
nun mi rakontos la historion veran, kaj se iuj ĉeestantoj 
aŭdis min rakonti ĝin alimaniere — li flankenrigardis al 
Gloino — mi petas, ke ili tion forgesu kaj min pardonu. Mi 
volas nur pretendi, ke la trezoro estis mia propraĵo en tiuj 
tagoj kaj liberiĝi de la nomo ŝtelinto, kiun oni direktis al mi. 
Sed eble mi jam komprenas iom pli bone. Ĉiuokaze, jen kio 
okazis. 


Al kelkaj ĉeestantoj la historio estis tute nova, kaj ili 
aŭskultis mire dum la maljuna hobito, fakte ne tro 



malkontenta, rakontis tre detale sian aventuron kun Golumo. 
Eĉ unu enigmon li ne ellasis. Li estus rakontinta ankaŭ pri 
sia festo kaj malapero el la Provinco, se tio estus permesita; 
sed Elrondo levis sian manon. 

— Bone rakontite, mia amiko, — li diris, — sed tiom provizore 
sufiĉas. Aktuale necesas scii nur, ke la Ringo pasis al Frodo, 
via heredinto. Nun parolu li! 

Tiam, malpli volonte ol Bilbo, Frodo priskribis ĉiujn siajn 
traktadojn pri la Ringo ekde la tago, kiam ĝi pasis en lian 
posedon. Ĉiu paŝo de lia vojaĝo de Hobiturbo ĝis la 
Transpasejo Bruineno estas pridemandita kaj konsiderita, kaj 
ĉio, kion li povis memori pri la Nigraj Rajdantoj estis 
esplorita. Finfine li residiĝis. 

— Ne malbone, — Bilbo diris al li. — Vi estus kreinta belan 
rakonton el ĝi, se oni ne daŭre interrompus. Mi provis fari 
kelkajn notojn, sed ni devos rediskuti ĝin inter ni iam, se mi 
estos ĝin priverkonta. Estas tutaj ĉapitroj da materialo eĉ 
antaŭ ol vi venis ĉi tien! 

— Jes, ĝi iĝis rakonto sufiĉe longa, — respondis Frodo. — Sed 
la historio daŭre ne ŝajnas al mi kompleta. Mi ankoraŭ 
deziras ekscii sufiĉe multe, precipe pri Gandalfo. 

Galdoro el la Havenoj, kiu sidis proksime, aŭdis lin. 

— Vi parolas ankaŭ por mi, — li kriis kaj, turninte sin al 
Elrondo, diris, — la Saĝaj eble havas bonajn motivojn por 
kredi, ke la trovaĵo de 1' Duonulo estas fakte la Granda Ringo 
multe pridebatita, eĉ se tio ŝajnas neprobabla al tiuj, kiuj 
scias malpli. Sed ĉu ni ne rajtas aŭdi ankaŭ la pruvojn? Kaj 
mi volas demandi ankaŭ pri Sarumano. Li estas klera pri la 
historio de I' Ringoj, tamen li ne ĉeestas. Kion li konsilas 

— se li scias tion, kion ni aŭdis? 



— La demandoj, kiujn vi starigas, Galdoro, estas kunligitaj, 

— diris Elrondo. — Mi ne pretervidis ilin, kaj ili estos 
responditaj. Sed klarigi tiujn ĉi aferojn estas la tasko de 
Gandalfo; kaj mi alvokas lin laste, ĉartio estas la honorloko, 
kaj pri tiu ĉi tuta afero li estis la ĉefo. 

— luj, Galdoro, — diris Gandalfo, — taksus la novaĵojn de 
Gloino, kaj la persekutadon de Frodo, sufiĉa pruvo, ke la 
trovaĵo de 1' duonulo estas io ege valora al la Malamiko. 
Tafcen ĝi estas ringo. Do kio? La Naŭon tenas la Nazguloj. La 
Sepo estas kaptita aŭ detruita. — Tiam Gloino ekmoviĝis, 
sed ne parolis. — Pri la Trio ni scias. Kio do estas tiu ĉi, kiun li 
tiom deziras? 

» Ekzistas efektive vasta dezertejo da tempo inter la Rivero 
kaj la Monto, inter la perdo kaj la trovo. Sed la breĉo en la 
sciaro de 1' Saĝaj estas fine plenigita. Tamen tro malrapide. 
Ĉar la Malamiko sekvis tutproksime, eĉ pli proksime ol mi 
timis. Kaj tre bone estas, ke ne ĝis la nuna jaro, la nuna 
somero mem verŝajne, ke la plenan veron li eksciis. 

» luj ĉeestantoj certe memoras, ke antaŭ multaj jaroj mi 
mem aŭdacis trapasi la pordojn de la Nekromanciisto en Dol 
Gulduro, kaj sekrete esploris ties morojn, kaj tiel trovis, ke 
niaj timoj estis ĝustaj: li estis neniu alia ol Saŭrono, nia 
Malamiko el pratempo, denove ekhavinta formon kaj 
potencon. luj memoras ankaŭ, ke Sarumano persvadis nin 
ne agi kontraŭ lin aperte, kaj longe ni nur spionis lin. Tamen 
fine, dum lia ombro kreskis, Sarumano cedis, kaj la Konsilio 
ekagis per sia forto kaj forpelis el Mornarbaro la misaĵon 

— kaj tio okazis dum la jaro mem de la trovo de tiu ĉi Ringo: 
stranga hazardo, se pri hazardo temis. 

» Sed ni tro malfruis, kiel antaŭvidis Elrondo. Saŭrono 
reciproke spionis nin kaj longe prepariĝis kontraŭ nia atako, 
regante Mordoron de malproksime per Minaso Morgul, kie 



loĝis liaj Naŭ Servistoj, ĝis ĉio estis preta. Tiam li cedis antaŭ 
ni, sed nur ŝajnigis fuĝi, kaj baldaŭ poste venis al la Malhela 
Turo kaj malkaŝe deklaris sin. Tiam la lastan fojon kunvenis 
la Konsilio; ĉar jam ni eksciis, ke li serĉas ĉiam pli avide la 
Umm. Ni timis tiam, ke li posedis ian scion pri ĝi, kiun ni ne 
posedis. Sed Sarumano diris, ke ne, kaj ripetis tion, kion li 
antaŭe diris al ni: la Unu neniam plu troviĝos en Mez-Tero. 

» “En plej malbona okazo, — li diris, — nia Malamiko scias, 
ke ni ne havas ĝin, kaj ke ĝi estas ankoraŭ perdita. Sed kio 
perdiĝis, tion oni eble trovos, li supozas. Ne timu! Lia espero 
trompos lin. Ĉu mi ne serioze esploris la aferon? En 
Anduinon la Grandan ĝi falis; kaj antaŭlonge, dum Saŭrono 
dormis, ĝi estis rulita laŭ la Rivero en la Maron. Tie lasu ĝin 
kuŝi ĝis la Fino”. 

Gandalfo silentiĝis, fiksrigardante orienten de la vestiblo al 
la foraj pintoj de la Nebulecaj Montoj, ĉe kies grandaj fundoj 
la minaco al la mondo tiom longe kuŝis kaŝite. Li ĝemspiris. 

— Pri tio mi kulpis, — li diris. — Min lulis la vortoj de 
Sarumano la Saĝa; sed mi devis serĉi pli frue la veron, kaj 
nia danĝero jam estus malplia. 

— Ni ĉiuj kulpis, — diris Elrondo, — kaj sen via atentemo la 
Mallumo, eble, jam trafus nin. Sed daŭrigu! 

— Ekde la komenco mia koro dubis, kontraŭ ĉiuj konataj 
kialoj, — diris Gandalfo, — kaj mi volis scii, kiel tiu afero 
alvenis al Golumo, kaj kiom longe li posedis ĝin. Do mi 
starigis gvatadon pri li, konjektante, ke postnelonge li 
elvenos el sia mallumo por serĉi sian trezoron. Li ja venis, 
sed li eskapis kaj oni ne trovis lin. Kaj poste, ho ve! mi lasis 
ripozi la aferon, nur observante kaj atendante, kiel ni tro ofte 
faris. 



» La tempo pasis kun multaj zorgoj, ĝis miaj duboj vekiĝis 
denove al subitaj timoj. De kie venis la ringo de I' hobito? 

Kio, se mia timo aŭtentis, estis farenda pri ĝi? Tiajn aferojn 
mi devis decidi. Sed pri mia antaŭtimo mi parolis ankoraŭ al 
neniu, sciante la danĝeron de maloportuna flustro, se ĝi 
misdirektiĝus. En ĉiuj longaj militoj kontraŭ la Malhela Turo 
la perfidoj estis ĉiam nia plej granda malamiko. 

» Tio okazis antaŭ dek sep jaroj. Baldaŭ mi konstatis, ke 
spionoj ĉiaspecaj, eĉ bestoj kaj birdoj, estis kuniĝintaj ĉirkaŭ 
la Provinco, kaj mia timo pligrandiĝis. Mi petis helpon de la 
dunadanoj, kaj ili duobligis sian gardadon; kaj mi malfermis 
mian koron al Aragorno, la heredinto de Isilduro. 

— Kaj mi, — diris Aragorno, — konsilis, ke ni serĉu Golumon, 
eĉ se ŝajnus tro malfrue. Kaj ĉar ŝajnis konvene, ke la 
heredinto de Isilduro laboru por ripari la kulpofaron de 
Isilduro, mi akompanis Gandalfon dum la longa kaj 
senespera serĉado. 

Poste Gandalfo rakontis, kiel ili esploris la tutan longon de 
Sovaĝujo, eĉ ĝis la Montoj de Ombro kaj la bariloj de 
Mordoro. 

— Tie ni aŭdis famon pri li, kaj ni konjektas, ke longe li loĝis 
tie en la malhelaj montoj; sed ni neniam trovis lin, kaj fine ni 
malesperis. Kaj poste, dum mia malespero, mi pensis denove 
pri testo, kiu eble nenecesigos trovon de Golumo. La ringo 
mem povus indiki, ke ĝi estas la Unu. Revenis al mi memoro 
pri vortoj en la Konsilio: vortoj de Sarumano, tiutempe 
atentitaj nur duone. Nun mi reaŭdis ilin klare en mia koro: 

» “La Naŭ, la Sep, kaj la Tri, — li diris, — ĉiu posedis sian 
propran gemon. Ne tiel ĉe la Unu. Gi estis ronda kaj 
senornama, kvazaŭ ĝi estus unu el la malpligravaj ringoj. 



sed ĝia farinto ĉizis sur ĝi markojn, kiujn la spertuloj eble 
povus ankoraŭ vidi kaj legi”. 

» Kiaj estis tiuj markoj li ne diris. Kiu scius nun? La farinto. 

Kaj Sarumano? Tamen kvankam ties scioj estas grandaj, ili 
devis havi fonton. Kies mano krom tiu de Saŭrono iam tenis 
ĉi aĵon, antaŭ ol ĝi perdiĝis? Nur la mano de Isilduro. 

»Je tiu penso, mi rezignis pri la ĉaso, kaj iris rapide al 
Gondoro. En antaŭaj tagoj anoj de mia ordeno estis ĝentile 
akceptitaj tie, sed plej ĝentile Sarumano. Ofte li dumlonge 
gastis ĉe la Mastroj de 1' Urbo. Malpli entuziasme ol antaŭe, 
nun min bonvenigis mastro Denetoro, kaj nevolonte li 
permesis, ke mi serĉu inter liaj amasigitaj rulskribaĵoj kaj 
libroj. 

» “Se efektive vi serĉas nur, kiel vi diras, arĥivojn de I' 
antikva tempo, kaj la komenciĝon de 1' Urbo, legadu! — li 
diris. — ĉar al mi tio, kio estis, malpli malhelas ol tio, kio 
okazos, kaj tio estas mia zorgo. Sed, se vi ne posedas pli da 
klero ol Sarumano, kiu longe studis ĉi tie, vi trovos nenion 
ne bone konatan al mi, ĉar mi mastras la tradiciaron de tiu ĉi 
Urbo". 

» Tiel parolis Denetoro. Kaj tamen troviĝas en liaj amasaĵoj 
multaj arĥivoj legeblaj jam de malmultaj, eĉ inter la tradicio- 
mastroj, ĉarties skribmanieroj kaj lingvoj iĝis mallumaj al la 
posteuloj. Kaj, Boromiro, kuŝas ankoraŭ en MinasoTirit 
nelegite, mi supozas, de iu ajn krom Sarumano kaj mi mem 
depost la malvenko de la reĝoj, rulskribaĵo farita de Isilduro 
mem. Ĉar Isilduro ne formarŝis tuj el la milito kontraŭ 
Mordoro, kiel la historion rakontis iuj. 

— luj en la nordo, eble, — Boromiro intermetis. — Ĉiuj en 
Gondoro scias, ke li iris unue al Minaso Anor kaj loĝis dum 
kelka tempo kun sia nevo Meneldilo, instruante lin, antaŭ ol 



li transdonis al li regadon de la Suda Reĝlando. En tiu tempo 
li plantis tie la lastan arbidon de la Blanka Arbo memore al 
sia frato. 

— Sed en tiu tempo li faris ankaŭ tiun rulskribaĵon, — diris 
Gandalfo; — kaj tion oni ne memoras en Gondoro, verŝajne. 
Ĉartiu rulskribaĵo koncernas la Ringon, kaj tiel skribis 
Isilduro sur ĝi: 

La Granda Ringo nun iĝos heredaĵo de la Norda 
Reĝlando; sed kroniko pri ĝi estos lasita en Gondoro, kie 
ankaŭ loĝas la heredintoj de Elendilo, por la okazo, ke 
venos tempo, kiam memoro pri ĉi gravaj aferoj 
malheliĝos. 

» Kaj post tiuj vortoj Isilduro priskribis la Ringon, kia li trovis 
ĝin. 

Ĝi estis varmega, kiam mi unue prenis ĝin, cindre 
varmega, kaj mia mano estis ekbruligita tiom, ke mi 
dubas iam ajn liberiĝi de ties doloro. Tamen eĉ dum mi 
skribas ĝi malvarmiĝis, kaj ĝi ŝajnas ŝrumpi, kvankam ĝi 
perdas nek sian belon nek sianformon. Jam la 
surskribajo, kiu komence estis klara kiel ruĝa flamo, 
forvelkas kaj jam estas apenaŭ legebla. Gi estas farita 
per la elf-skribmaniero de Eregiono, ĉar mankas literoj 
en Mordoro por verkado tiel subtila; sed la lingvo estas 
nekonata al mi. Mi taksas ĝin lingvo el la Nigra Lando, 
ĉarĝi estas aĉa kaj mallerta. Kian mison ĝi esprimas, mi 
ne scias; sed mi kopias ĝin ĉi tie, timante ke ĝi velkos 
preter revenigeblo. Al la Ringo mankas, eble, la varmeco 
de I' mano de Saŭrono, kiu estis nigra kaj tamen brulis 
kvazaŭfajro, kaj do Gil-Galado estis detruita; kaj eble se 
la oro estus revarmigita, la skribaĵo estus refreŝigita. Sed 
miaparte mi ne volas riski domaĝon de tiu ci aĵo: la sola 



bela, el la verkoj de Saŭrono. Gi estas al mi valora, 
kvankam mi aĉetis ĝin per granda doloro. 

» Kiam mi tralegis tiujn vortojn, mia serĉado finiĝis. Ĉar la 
kopiita skribo ja estis tia, kia ĝin konjektis Isilduro, en la 
lingvo de Mordoro kaj la servistoj de la Turo. Kaj tio, kio estis 
dirita tie, estis jam konata. Ĉar en la tago, kiam Saŭrono la 
unuan fojon surmetis la Unun, Celebrimboro, farinto de la 
Trio, rimarkis lin, kaj de malproksime aŭdis lin elparoli tiujn 
vortojn, kaj sekve liaj misaj celoj estis rivelitaj. 

» Mi tuj adiaŭis Denetoron, sed ĝuste kiam mi iris norden, 
sciigoj atingis min el Lorieno, ke Aragorno jam iris tiun vojon, 
kaj ke li trovis la kreaĵon nomatan Golumo. Tial mi iris unue 
renkonten al li poraŭdi lian raporton. En kiajn terurajn 
danĝerojn li iris sola, mi ne riskis konjekti. 

— Ne multe necesas rakonti pri iii, — diris Aragorno. — Se 
necesas, ke iu marŝu videble de la Nigra Pordo, aŭ surpaŝu 
la mortigajn florojn de Morgula Valo, tiu nepre renkontos 
danĝerojn. Ankaŭ mi fine malesperis, kaj mi komencis mian 
vojaĝon hejmen. Kaj tiam, bonŝance, mi subite trovis la 
serĉitaĵon: postsignojn de molaj piedoj apud koteca lageto. 
Sed nun la spuro estis freŝa kaj rapida, kaj ĝi kondukis ne al 
Mordoro sed malal. Laŭ la randoj de I' Mortigaj Marĉoj mi 
sekvis ĝin, kaj poste mi kaptis lin. Embuskante apud stagna 
lageto, enrigardante la akvon kiam la vespero mallumiĝis, 
mi kaptis lin, Golumon. Li estis kovrita de verda ŝlimo. Li 
neniam amos min, bedaŭrinde; ĉar li mordis min, kaj mi ne 
traktis lin milde. Nenion alian mi iam akiris el lia buŝo, ol la 
postsignojn de liaj dentoj. Mi juĝis tion la plej malbona parto 
de mia vojaĝo, la vojon returnen, gardante lin tage kaj 
nokte, devigante lin marŝi antaŭ mi kun ŝnuro ĉirkaŭ la kolo, 
kaj la buŝo ŝtopita, ĝis lin malsovaĝigis manko de trinkaĵoj 
kaj manĝaĵoj, pelante lin ĉiam direkte al Mornarbaro. Mi 
kondukis lin tien finfine kaj transdonis lin al la elfoj, ĉar ni 



interkonsentis, ke tiel estu; kaj mi ĝojis liberiĝi de lia 
kunesto, ĉar li fetoris. Miaparte mi esperas neniam plu 
alrigardi lin; sed Gandalfo venis kaj toleris longan 
interparolon kun li. 

— Jes, longan kaj lacigan, — diris Gandalfo, — sed ne 
senprofitan. Ekzemple, tio, kion li rakontis pri sia perdo, 
akordis kun tio, kion Bilbo nun la unuan fojon rakontis 
malkaŝe; sed tio ne multe gravis, ĉar mi jam divenis ĝin. Sed 
mi eksciis tiam unue, ke la ringo de Golumo elvenis la 
Grandan Riveron proksime al la Iridaj Kampoj. Kaj mi eksciis 
ankaŭ, ke li longe posedis ĝin. Multajn vivdaŭrojn de lia eta 
specio. La potenco de la Ringo plimultigis liajn jarojn longe 
super la normo, kaj tiun potencon donas nur la Grandaj 
Ringoj. 

» Kaj se tio ne estas sufiĉa pruvo, Galdoro, ekzistas tiu alia 
testo, pri kiu mi parolis. Sur tiu ĉi Ringo mem, kiun vi vidis ĉi 
tie altetenata, ronda kaj senornama estas ankoraŭ legeblaj 
la literoj raportitaj de Isilduro, se oni havas volforton por 
enfajrigi la oraĵon. Tion mi jam faris, kaj mi legis jenon: 

Ash nazg durbatulŭk, ash nazg gimbatul 

ash nazg thrakatulŭk agh burzum-ishi krimpatul 

La ŝanĝiĝo de I' voĉo de la sorĉisto estis miriga. Subite ĝi 
iĝis minaca, potenca, ŝtone dura. Ombro ŝajnis surpaŝi la 
altan sunon, kaj momente mallumiĝis en la vestiblo. Ĉiuj 
tremis, kaj la elfoj kovris siajn orelojn. 

— Neniam antaŭe iu voĉo aŭdacis paroli vortojn de tiu 
lingvo en Imladriso, Gandalfo la Griza, — diris Elrondo, dum 
la ombro preterpasis kaj la ĉeestantoj denove ekspiris. 

— Kaj ni esperu, ke neniu iam ajn denove parolos ĝin ĉi tie, 

— respondis Gandalfo. — Tamen mi ne petas vian pardonon, 
Mastro Elrondo. Ĉar por ke tiu lingvo ne estu baldaŭ aŭdota 



en ĉiu angulo de la okcidento, ni flankenlasu ĉiun dubon, ke 
tiu ĉi aĵo estas fakte tio, kion deklaris la Saĝaj: la trezoro de 
la Malamiko, plena je lia tuta malico; kaj en ĝi kuŝas granda 
parto de lia prapotenco. El la Nigraj Jaroj venas la vortoj 
aŭditaj de la forĝistoj de Eregiono, kiuj sciigis, ke ili estas 
perfiditaj: 

Unu Ringo ilin regas. Unu ilin prenas. 

Unu Ringo en mallumon ilin gvidas kaj katenas. 

» Sciu krome, miaj amikoj, ke mi eksciis ankoraŭ pli de 
Golumo. Li malvolonte parolis, kaj lia rakonto estis neklara, 
sed estas tute sendube, ke li iris al Mordoro, kaj tie ĉiuj liaj 
konoj estis elpremitaj el li. Sekve la Malamiko jam scias, ke 
la Unu estas trovita, kaj ke dumlonge ĝi estis en la Provinco; 
kaj pro tio, ke liaj servistoj persekutis ĝin preskaŭ ĝis nia 
pordo, li scios baldaŭ, aŭ eble jam scias, ĝuste dum mi 
parolas, ke ni havas ĝin ĉi tie. 

Ĉiuj sidis silente dum kelka tempo, ĝis fine Boromiro 
ekparolis. 

— Li estas specio eta, laŭ vi, tiu Golumo? Eta, sed plena je 
malico. Kio okazis al li? Kian sorton vi difinis al li? 

— Li estas en karcero, sed nenio pli malbona, — diris 
Aragorno. — Li multe suferis. Tute sendube li estis torturata, 
kaj timo pri Saŭrono kuŝas nigre sur lia koro. Tamen, 
almenaŭ mi ĝojas, ke li estas sekure gardata de la atentaj 
elfoj de Mornarbaro. Lia malico estas granda kaj havigas al li 
forton apenaŭ kredeblan pri iu tiom maldika kaj velkinta. Li 
povus ankoraŭ realigi multe da misaĵo, se li estus libera. Kaj 
mi ne dubas, ke al li estis permesate forlasi Mordoron pro iu 
misa komisio. 

— Ve, ho ve! — kriis Legolaso, kaj sur lia bela elfa vizaĝo 
vidiĝis granda malĝojo. — La novaĵo, kiun oni sendis min 



alporti, estas nun sciigenda. Gi ne estas bona, sed nur ĉi tie 
mi eksciis, kiom misa ĝi ŝajnos al tiu ĉi ĉeestantaro. 
Smeagolo, kiu nun nomiĝas Golumo, eskapis. 

— Ĉu eskapis? — kriis Aragorno. — Tio estas novaĵo ja 
malbona. Ni ĉiuj amare bedaŭros tion, timinde. Kiel okazis, 
ke la Tranduilanoj malsukcesis pri sia komisio? 

— Ne pro manko de atento, — diris Legolaso, — sed eble pro 
troa bonkoreco. Kaj ni timas, ke la kaptito ricevis helpon de 
aliaj, kaj ke pli estas konata pri nia agado, ol ni dezirus. Ni 
gardis tiun kreaĵon tage kaj nokte laŭ ordono de Gandalfo, 
kvankam ni tre laciĝis pri la tasko. Sed Gandalfo diris, ke ni 
esperu plu pri lia reboniĝo, kaj ni ne sufiĉe severis porteni 
lin daŭre en karcero subtera, kie li reakirus siajn iamajn 
nigrajn pensojn. 

— Vi estis malpli sentemaj al mi, — diris Gloino kun 
okulflagro, ĉar malnovaj memoroj estis vekitaj pri lia 
enkarceriĝo en la profundaĵoj de la haloj de 1' elf-reĝo. 

— Nu, paŭzu! — diris Gandalfo. — Mi petas, ne interrompu, 
bona Gloino. Tio estis bedaŭrinda miskompreno, delonge 
rebonigita. Se ĉiuj plendoj, kiuj ekzistas inter elfoj kaj 
gnomoj, estos restarigitaj ĉi tie, prefere ni rezignu pri tiu ĉi 
Konsiliĝo. 

Gloino stariĝis kaj riverencis, kaj Legolaso daŭrigis. 

— En tagoj belveteraj ni kondukis Golumon tra la arbaro; kaj 
tie troviĝis alta arbo, kiu staris sola disde I' aliaj, kiun li ŝatis 
grimpi. Ofte ni permesis, ke li grimpu ĝis la plej altaj branĉoj, 
ĝis li sentis la liberan venton; sed ni starigis gardantojn 
piede de I' arbo. lun tagon li rifuzis malsupreniĝi, kaj la 
gardantoj ne emis sekvi lin grimpe: li lernis kroĉiĝi al 
branĉoj per la piedoj same kiel per la manoj; do ili sidis apud 
la arbo profunde en la nokton. 



» Okazis ĝuste en tiu nokto somera, tamen senluna kaj 
senstela, ke atakis neatendite nin orkoj. Ni forpelis ilin post 
kelka tempo; ili estis multaj kaj batalemaj, sed ili venis el la 
montoj, kaj ne kutimis al arbaro. Kiam finiĝis la batalo, ni 
konstatis, ke Golumo estas foririnta, kaj liaj gardintoj estis 
mortigitaj aŭ kaptitaj. Tiam ŝajnis al ni klare, ke oni atakis 
por lin savi, kaj ke li sciis anticipe pri ĝi. Kiel oni aranĝis tion, 
ni ne povas diveni; sed Golumo estas ruza, kaj la spionoj de 
la Malamiko multnombras. La mallumaĵoj, kiuj estis forpelitaj 
dum la jaro de la malvenko de 1' Drako, revenis pli 
multnombre, kaj Mornarbaro estas denove loko misa, krom 
tie, kie nia regno estas daŭrigata. 

» Ni malsukcesis rekapti Golumon. Ni trovis lian spuron inter 
tiuj de multaj orkoj, kaj ĝi plonĝis profunden en la Arbaron, 
laŭ suda direkto. Sed postnelonge ĝi evitis nian spertecon, 
kaj ni ne riskis daŭrigi la persekuton; ĉar ni proksimiĝis al 
Dol Gulduro, kaj tio estas ankoraŭ loko tre misa; tien ni ne 
iras. 

— Nu, do, li foriris, — diris Gandalfo. — Mankas al ni tempo 
porserĉi lin denove. Li faru, kion li volas. Sed li eble ludos 
iam rolon, kiun nek li nek Saŭrono antaŭvidis. Kaj nun mi 
respondos la aliajn demandojn de Galdoro. Kio pri 
Sarumano? Kion li konsilas al ni pri tiu ĉi krizo? Tiun ĉi 
rakonton mi devas plenripeti, ĉar ĝis nun aŭdis ĝin nur 
Elrondo, kaj eĉ li nur mallonge; sed ĝi koncernos ĉion, kion 
ni devas solvi. Gi estas la lasta ĉapitro en la Historio de 1' 
Ringo, kiom ĝi progresis ĝis nun. 

» Fine de junio mi estis en la Provinco, sed nubo da zorgoj 
okupis mian menson, kaj mi rajdis ĝis la sudaj limoj de la 
landeto; ĉar mi antaŭsentis iun danĝeron, ankoraŭ kaŝitan al 
mi sed proksimiĝantan. Tie mesaĝoj atingis min, kiuj sciigis 
min pri milito kaj malvenko en Gondoro, kaj kiam mi aŭdis 
pri la Nigra Ombro, mia koro frostiĝis. Sed mi trovis nenion 



krom kelkaj fuĝintoj el la Sudo; tamen ŝajnis al mi, ke okupis 
ilin timo, pri kiu ili rifuzis paroli. Mi turnis min poste 
okcidenten kaj norden kaj vojaĝis laŭ la Verdvojo; kaj ne 
malproksime de Brio mi renkontis vojaĝanton sidantan sur 
teramaso apud la vojo kun lia paŝtiĝanta ĉevalo apude. Tiu 
estis Radagasto la Bruna, kiu iam loĝis en Rosgobelo, 
proksime al la randoj de Mornarbaro. Li apartenas al mia 
ordeno, sed mi ne vidis lin dum multaj jaroj. 

» “Gandalfo! — li kriis. — Mi vin serĉis. Sed mi estas 
fremdulo ĉi-regione. Mi sciis nur, ke vi eble troveblos en 
sovaĝa regiono, kies kruda nomo estas Provinco”. 

» “Via informo estis ĝusta, — mi diris. — Sed ne esprimu ĝin 
tiel, se vi renkontos iujn enloĝantojn. Vi estasjam proksima 
al la limoj de 1' Provinco. Kaj kion do vi deziras ĉe mi? Certe 
estas urĝa. Vi neniam emis vojaĝi, krom pelite de urĝa 
neceso”. 

» “Mi havas urĝan komision, — li diris.— Mia novaĵo estas 
misa. — Poste li ĉirkaŭrigardis, kvazaŭ la dornbariloj havus 
orelojn. — Nazguloj. La Naŭ denove elvenis. Ili transiris 
sekrete la Riveron kaj progresas okcidenten. Ili alivestiĝis 
kiel nigraj rajdantoj”. 

» Mi tiam sciis tion, kion mi timis ne sciante ĝin. 

» “La Malamiko certe havas iun grandan bezonon aŭ celon, 
— diris Radagasto, — sed kio igas lin turniĝi al ĉi tiuj 
malproksimaj kaj dezertaj regionoj, tion mi ne povas diveni”. 

» “Kion vi celas?” — mi diris. 

» “Oni diris al mi, ke kien ajn ili iras la Rajdantoj petas 
sciigojn pri lando nomata Provinco”. 



» “La Provinco, — mi diris, sed mia koro ŝrumpis. Ĉar eĉ la 
Saĝaj eble timus kontraŭstari la Naŭon, kiam tiuj kuniĝas 
sub sia terura ĉefo. Granda reĝo kaj sorĉisto li estis 
praepoke, kaj nun li kaŭzas timegon. — Kiu diris al vi, kaj kiu 
sendis vin?” 

» “Sarumano la Blanka, — respondis Radagasto. — Kaj li 
diris, ke mi sciigu vin, ke se vi sentas bezonon, li helpos; sed 
vi devas tuj peti lian helpon, alie estos tro malfrue”. 

» Kaj tiu mesaĝo alportis al mi esperon, ĉar Sarumano la 
Blanka estas la plej granda en mia ordeno. Radagasto estas, 
kompreneble, inda sorĉisto, majstro de formoj kaj 
kolorŝanĝoj; kaj li estas tre klera pri kuracherboj kaj bestoj, 
kaj precipe birdoj estas liaj amikoj. Sed Sarumano delonge 
studis la artojn de la Malamiko mem, kaj tiel ni ofte povis 
antaŭbari lin. Guste per la rimedoj de Sarumano ni forpelis 
lin el Dol Gulduro. Povus esti, ke li trovis armilojn, kiuj 
kapablus fuĝigi la Naŭon. 

» “Mi iros al Sarumano”, — mi diris. 

» “Do vi devas iri jam nun, — diris Radagasto; — ĉar mi 
malŝparis tempon vin serĉante, kaj la tagoj elĉerpiĝas. Al mi 
estis ordonite trovi vin antaŭ la someromezo, kaj tiu jam 
alestas. Eĉ se vi ekiros de tiu ĉi loko, vi apenaŭ atingos lin 
antaŭ ol la Naŭ trovos la landon, kiun ili serĉas. Mi mem tuj 
reiros”. Tion dirinte, li surĉevaliĝis kaj intencis forrajdi. 

» “Atendu momenton! — mi diris. — Ni bezonos vian helpon, 
kaj la helpon de ĉiu, kiu volos doni ĝin. Elsendu mesaĝojn al 
ĉiuj bestoj kaj birdoj, kiuj estas viaj amikoj. Diru, ke ili 
alportu sciigojn pri ĉio, kio koncernas tiun ĉi aferon al 
Sarumano kaj Gandalfo. Mesaĝoj estu sendataj al Ortanko”. 

» “Mi tion faros”, li diris, kaj forrajdis kvazaŭ la Naŭ lin 
persekutus. 



» Mi ne povis sekvi lin senprokraste. Mi jam rajdis tre multe 
en tiu tago, kaj mi estis tiel laca, kiel mia ĉevalo, kaj mi 
bezonis pripensi la aferojn. Mi tranoktis en Brio, kaj decidis, 
ke mankas tempo reveni al la Provinco. Neniam mi pli grave 
eraris! 

» Tamen mi skribis mesaĝon al Frodo, kaj fidis, ke mia amiko 
tavernestro sendos ĝin al li. Mi forrajdis je aŭroro; kaj mi 
alvenis finfine al la loĝejo de Sarumano. Tiu troviĝas forsude 
en Isengardo, ĉe fino de 1' Nebulecaj Montoj, ne malproksime 
de la Breĉo de Rohano. Kaj Boromiro povas konfirmi, ke 
temas pri larĝa aperta valo, kiu kuŝas inter la Nebulecaj 
Montoj kaj la plejnordaj antaŭmontetoj de Ered Nimrajso, la 
Blankaj Montoj de lia hejmo. Sed Isengardo estas cirklo de 
nudaj rokoj, kiuj enfermas valon kvazaŭ per muro, kaj meze 
de tiu valo troviĝas turo el ŝtono, nomita Ortanko. Gin 
konstruis ne Sarumano, sed la homoj de Numenoro 
antaŭlonge; kaj ĝi estas tre alta kaj posedas multajn 
sekretojn; tamen ĝi aspektas kvazaŭ ne verko metia. Gi ne 
estas alirebla, krom pertrapaso de la cirklo de Isengardo; kaj 
en tiu cirklo estas nur unu pordo. 

» Malfrue en iu vespero mi alvenis tiun pordon similan al 
granda arkaĵo en la roka muro; kaj ĝi estis forte gardata. Sed 
la pordogardantoj atendis min kaj sciigis, ke atendas min 
Sarumano. Mi rajdis sub la arkaĵon, kaj la pordo fermiĝis 
silente malantaŭ mi, kaj subite mi ektimis, kvankam nenio 
motivigis tion. 

» Sed mi rajdis ĝis la subo de Ortanko, kaj alvenis la 
ŝtuparon de Sarumano; kaj tie li renkontis min kaj kondukis 
min ĝis sia alta ĉambro. Sur sia fingro li portis ringon. 

» “Do vi alvenis, Gandalfo”, — li diris al mi seriozmiene, sed 
ŝajnis, ke en lia okulo estas blanka lumo, kvazaŭ en lia koro 
estus frida ridemo. 



“Jes, mi alvenis, — mi diris. — Mi alvenis serĉante vian 
helpon, Sarumano la Blanka”. Ŝajnis, ke tiu titolo kolerigis 
lin. 

“Ĉu vi efektive tion faris, Gandalfo la Griza! — li mokis. — Ĉu 
helpon? Oni malofte aŭdis, ke Gandalfo la Griza petas 
helpon, ĉar li estas ruza kaj saĝa, travagas la landojn kaj sin 
koncernas pri ĉiaj aferoj, ĉu aŭ ne ili apartenas al li”. 

» Mi alrigardis lin scivole. 

» “Sed se mi ne eraras, — mi diris, — ekiĝas nun aferoj, kiuj 
postulos unuigon de nia tuta forto”. 

» 'Tio povas esti, — li diris, — sed tiu penso venas al vi 
malfrue. Kiom longe, mi scivolas, vi kaŝis al mi, estro de 1' 
Konsilio, aferon plejeble gravan? Kio vin alportis nun el via 
kaŝejo en la Provinco?” 

» “La Naŭ elrajdis denove, — mi respondis. — lli transiris la 
Riveron. Tion diris al mi Radagasto”. 

» “Radagasto la Bruna! — ridis Sarumano, kaj li ne plu kaŝis 
sian malestimon. — Radagasto la Birdo-mildiganto! 
Radagasto la Simpla! Radagasto la Stultulo! Tamen li 
posedis sufiĉe da kapablo por ludi la rolon, kiun mi difinis al 
li. Ĉar vi alvenis, kaj tio estis la tuta celo de mia mesaĝo. Kaj 
ĉi tie vi restos, Gandalfo la Griza, kaj ripozos post viaj 
vojaĝoj. Ĉar mi estas Sarumano, la Saĝa, Sarumano 
Ringfarinto, Sarumano la Multkolora!” 

» Tiam mi alrigardis kaj vidis, ke liaj vestaĵoj, kiuj ŝajnis 
blankaj, ne estis tiaj, sed estis teksitaj el ĉiuj koloroj, kaj 
kiam li moviĝis ili muaris kaj ŝanĝis la koloron, tiel ke la 
okuloj estis konfuzitaj. 


» “Pli plaĉis al mi blanka”, — mi diris. 



» “Blanka! — li rikanis. — Tiu sufiĉas kiel komenco. Blankan 
ŝtofon oni povas kolorigi. Blanka paĝo povas esti 
surskribata; kaj blanka lumo estas rompebla”. 

» “En tiu kazo ĝi ne plu estas blanka, — diris mi. — Kaj tiu, 
kiu ion rorapas por eltrovi kio ĝi estas, forlasis la vojon de la 
saĝo . 

» “Ne necesas paroli al mi tiel, kiel vi alparolas stultulojn el 
via amikaro, — li diris. — Mi ne kondukis vin ĉi tien por min 
instrui, sed por doni al vi elekton”. 

» Li rektigis sin kaj komencis deklami, kvazaŭ li farus 
paroladon longe antaŭpreparitan: 

» “Foriris la Praaj Tagoj. La Mezaj Tagoj pasas. La Plijunaj 
Tagoj komenciĝas. La epoko de la elfoj finiĝis, sed nia epoko 
alestas: la mondo de la homoj, kiun ni devas regi. Sed ni 
devas havi potencon, potencon ordigi ĉiujn aferojn laŭ nia 
volo, por tiu bono, kiun nur la Saĝaj kapablas vidi. Aŭskultu, 
Gandalfo, mia malnova amiko kaj helpinto! — li diris, 
proksimiĝante kaj nun parolante pervoĉo pli mallaŭta. — Mi 
diris ni, ĉar povas esti ni, se vi aliĝos al mi. Leviĝas nova 
potenco. Kontraŭ ĝi la malnovaj aliancanoj kaj politikoj nin 
tute ne helpos. Restas neniom da espero en elfoj aŭ 
mortanta Numenoro. Tio ĉi estas elekteblo antaŭ vi, antaŭ 
ni. Ni povas aliĝi al tiu Potenco. 

Estus sagace, Gandalfo. Laŭ tiu vojo troviĝas espero. Gia 
venko proksimiĝas; kaj portiuj, kiuj ĝin kunhelpis, estos riĉa 
rekompenco. Dum la Potenco kreskos, ĝiaj pruvitaj amikoj 
ankaŭ kreskos; kaj la Saĝaj, kiel vi kaj mi, povos per 
pacienco veni fine ĝis gvidado de ĝiaj direktiĝoj. Ni povos 
atendadi, ni povos kaŝi en la koroj niajn pensojn, eble 
bedaŭrante misojn faratajn survoje, sed aprobante la altan 
kaj finan celon: Scio, Regado, Ordo; ĉio, por kio ni ĝis nun 



klopodis vane, malhelpataj anstataŭ helpataj de niaj 
malfortaj aŭ pigraj amikoj. Ne necesus, ne estus, reala 
ŝanĝiĝo de niaj intencoj, nur de niaj rimedoj”. 

» “Sarumano, — mi diris, — mi aŭdis pli frue tiajn 
paroladojn, sed nurel la buŝoj de komisiitoj senditaj el 
Mordoro por trompi la nesciantojn. Mi ne supozas, ke vi 
alvenigis min tiom foren nur por enuigi miajn orelojn”. 

» Li rigardis min gvate, kaj paŭzis pripensante: “Nu, mi 
konstatas, ke tiu saĝa proceduro ne rekomendas sin al vi, 

— li diris. — Ankoraŭ ne? Ne se iu metodo pli bona povas 
esti elpensita?” 

» Li alvenis kaj metis sian longan manon sur mian brakon kaj 
flustris: “Kaj kial ne, Gandalfo? Kial ne? La Reganta Ringo? 

Se tiun ni povus estri, tiam la Potenco transirus al ni. Jen 
vere kial mi kondukis vin ĉi tien. Ĉar min servas multaj 
okuloj, kaj mi opinias, ke vi scias la nunan situon de tiu 
valora objekto. Ĉu ne tiel? Aŭ kial la Naŭ demandas pri la 
Provinco, kaj kio koncernas vin tie?” Kiam li diris tion, 
avidego, kiun li ne povis kaŝi, subite ekbrilis en liaj okuloj. 

» “Sarumano, — mi diris, distancigante min de li, — nur unu 
mano povas utiligi la Unun, kaj tion vi bone scias, do ne 
ĝenu vin diri ni! Sed al vi mi ne donus ĝin, ne, eĉ novaĵon pri 
ĝi, nun ekkoninte viajn pensojn. Vi estis estro de I' Konsilio, 
sed fine vi jam senmaskigis vin. Nu, la elekto estas verŝajne: 
submetiĝi al Saŭrono aŭ al vi. Mi elektas neniun el ambaŭ. 

Ĉu vi povas proponi aliajn?” 

»Jam li estis malvarma kaj danĝera. “Jes, — li diris. — Mi ne 
atendis, ke vi montros saĝecon, eĉ proprasorte, sed mi donis 
al vi eblecon helpi min volonte, tiel ŝparonte al vi multe da 
ĝeno kaj doloro. La tria elekto estas resti ĉi tie, ĝis la fino”. 


» “Ĝis kiu fino?” 



» “Ĝis vi sciigos al mi, kie la Unu estas trovebla. Mi eble 
trovos rimedojn por persvadi vin. Aŭ ĝis ĝi estos trovita 
malgraŭ vi, kaj la Reganto disponos tempon por sin turni al 
aferoj malpli gravaj; porelpensi, ekzemple, taŭgan 
rekompencon por la malhelpado kaj impertinento de 
Gandalfo la Griza”. 

» 'Tio eble ne pruviĝos iu el la aferoj malpli gravaj”, — mi 
diris. Sed li mokridis min, ĉar miaj vortoj estis senenhavaj, 
kaj tion li sciis. 

» lli prenis min kaj ili lokigis min sola sur la pinto de Ortanko, 
sur la loko, kie Sarumano kutimis observi la stelojn. Mankas 
malsuprenirejo krom per mallarĝa ŝtuparo plurmilŝtupa, kaj 
la suba valo ŝajnas tre malproksima. Mi rigardis al ĝi kaj 
vidis, ke kvankam iam ĝi estis verda kaj bela, nun ĝi estis 
plenplena de ŝaktoj kaj forĝejoj. Lupoj kaj orkoj estis 
loĝigitaj en Isengardo, ĉar Sarumano estis kuniganta 
grandan armeon proprakonte, rivale al Saŭrono kaj ankoraŭ 
ne por servi lin. Super lia tuta laborejaro pendis malhela 
fumo, kiu volviĝis ĉirkaŭ la flankoj de Ortanko. Mi staris sola 
sur insulo en la nuboj; kaj eskapeblecon mi ne havis, kaj 
miaj tagoj estis amaraj. Min trapikis malvarmo, kaj mi 
disponis nur malmulte da spaco por paŝi tien-reen, 
meditante pri la alveno de 1' Rajdantoj al la Nordo. 

» Ke la Naŭ efektive leviĝis, mi estis certa, senkonsidere pri 
la vortoj de Sarumano, kiuj povus esti mensogaj. Longe 
antaŭ ol mi venis en Isengardon, mi aŭdis sciigojn survoje, 
kiuj ne povis esti eraraj. Timo ĉiam okupis mian koron pro 
miaj amikoj en la Provinco, sed restis al mi iom da espero. Mi 
esperis, ke Frodo tuj ekvojaĝis, laŭ urĝo de mia letero, kaj ke 
li alvenis Rivendelon, antaŭ ol komenciĝis la mortiga 
persekuto. Kaj mia timo kaj mia espero ambaŭ pruviĝis 
senbazaj. Ĉar mia espero baziĝis sur grasulo en Brio, kaj mia 
timo baziĝis sur la ruzemo de Saŭrono. Sed grasuloj, kiuj 



vendas bieron, estas pri multaj aferoj alvokataj; kaj la 
potenco de Saŭrono estas ankoraŭ malpli forta ol ĝin 
supozigas timo. Sed en la cirklo de Isengardo, ne estis facile 
supozi, kaptite kaj izole, ke la persekutantoj, antaŭ kiuj fuĝis 
aŭ falis ĉiuj, malsukcesus en la fora Provinco. 

— Mi vidis vin! — kriis Frodo. — Vi marŝis tien kaj reen. La 
luno rebrilis sur viaj haroj. 

Gandalfo paŭzis mirigite kaj rigardis lin. 

— Tio estis nur sonĝo, — diris Frodo, — sed ĝi subite revenis 
al mi. Mi estis tute ĝin forgesinta. Tio estis antaŭ kelka 
tempo, post kiam mi forlasis la Provincon, ŝajnas al mi. 

— Do, ĝi venis malfrue, — diris Gandalfo, — kiel vi konstatos. 
Mi estis en situacio malbonega. Kaj tiuj, kiuj konas min, 
konsentos, ke malofte mi troviĝis en simila malavantaĝo, kaj 
ne suferas pacience tian misfortunon. Gandalfo la Griza 
kaptita kiel muŝo en trompa araneaĵo! Tamen eĉ la plej 
subtilaj araneoj povas lasi fadenon malfortan. 

» Unue mi timis, kiel sendube Sarumano intencis, ke ankaŭ 
Radagasto malvirtiĝis. Tamen, mi rimarkis neniun indikon pri 
io misa en lia voĉo aŭ en liaj okuloj, kiam ni renkontiĝis. Se 
jes, mi neniam estus irinta al Isengardo, aŭ mi irus pli 
singarde. Tion Sarumano antaŭvidis, kaj li kaŝis sian menson 
kaj trompis sian kurieron. Estis ĉiuokaze senutile, provi 
forlogi al perfido la honestan Radagaston. Li serĉis min 
bonfide, kaj tial persvadis min. 

» Tio malsukcesigis la komploton de Sarumano. Ĉar 
Radagasto vidis neniun motivon ne fari laŭ mia peto, kaj li 
forrajdis al Mornarbaro, kie li havis multajn amikojn el la 
malnova tempo. Kaj la Montaj Agloj irisforen kaj vasten, kaj 
ili vidis multajn aferojn: la kunigadon de lupoj kaj vicigadon 
de orkoj; kaj la Naŭ Rajdantojn irantajn ien-tien en la landoj; 



kaj ili aŭdis novaĵojn pri la eskapo de Golumo. Kaj ili sendis 
kurieron poralporti al mi tiujn sciigojn. 

» Tiel okazis, ke kiam velkis la somero venis lunluma nokto, 
kaj Gvajhiro la Ventmastro, plej rapida el la Grandaj Agloj, 
venis neatendite al Ortanko; kaj li trovis min staranta sur la 
turpinto. Tiam li alparolis min, kaj li forportis min, antaŭ ol 
Sarumano konsciis pri tio. Mi estis malproksima de 
Isengardo, antaŭ ol lupoj kaj orkoj eliris tra la pordo por min 
persekuti. 

» “Kiomdistance vi povos porti min?” — mi diris al Gvajhiro. 

» “Multajn mejlojn, — li diris, — sed ne ĝis la randoj de la 
tero. Oni sendis min porti sciigojn, ne ŝarĝojn”. 

» “Do surtere mi devas havi ĉevalon, — mi diris, — kaj 
ĉevalon elstare rapidan, ĉar neniam antaŭe necesis al mi 
tiom da rapideco”. 

» “Do mi portos vin ĝis Edoraso, kie la reĝo de Rohano sidas 
en sia halo, — li diris; — ĉartio ne malproksimas”. Kaj mi 
ĝojis, ĉaren la Markio Rohano loĝas la rohananoj, la ĉeval- 
mastroj, kaj neniuj ĉevaloj superas tiujn, kiuj estas bredataj 
en tiu granda valo inter la Nebulecaj Montoj kaj la Blankaj. 

» “Ĉu vi supozas, ke la homoj de Rohano estas ankoraŭ 
fidindaj?” mi demandis Gvajhiron, ĉar Sarumano ŝancelis 
mian fidon. 

» “lli pagas tributon da ĉevaloj, — li respondis, — kaj sendas 
multajn ĉiujare al Mordoro, aŭ tion oni diras; sed ili ankoraŭ 
ne estas sub la jugo. Sed se Sarumano malvirtiĝis, kiel vi 
asertas, tiuokaze ilia sorto ne povas esti longe prokrastata”. 

» Li demetis min antaŭ la aŭroro en Rohano; sed jam mi 
trolongigis mian rakonton. La cetero devas esti pli mallonga. 



En Rohano mi trovis la mison de la mensogoj de Sarumano; 
kaj la reĝo de la lando ne volis aŭskulti miajn avertojn. Li 
ordonis, ke mi prenu ĉevalon kaj foriru; kaj mi elektis 
ĉevalon, kiu multe kontentigis min, sed ne lin. Mi prenis la 
plej bonan ĉevalon en lia lando, kaj similan mi neniam vidis. 

— Do ĝi nepre estas besto nobla, — diris Aragorno, — kaj tre 
malĝojigas min pli, ol multaj novaĵoj ŝajne pli malbonaj, 
ekscii, ke Saŭrono postulas tian tributon. Ne estis tiel, kiam 
mi lastfoje vizitis tiun landon. 

— Ankaŭ ne nun, mi pretas ĵuri, — diris Boromiro. — Tio 
estas mensogo de la Malamiko. Mi konas la homojn de 
Rohano, bravajn kaj kuraĝajn, niajn aliancanojn, loĝantajn 
ankoraŭ sur la teroj, kiujn ni donis al ili antaŭlonge. 

— La ombro de Mordoro surkuŝas malproksimajn landojn, 

— respondis Aragorno. — Sarumanon ĝi influis. Rohano estas 
sieĝata. Kiu scias, kion vi trovos tie, se iam vi reiros? 

— Almenaŭ ne tion, — diris Boromiro, — ke iii pretas elaĉeti 
siajn vivojn pere de ĉevaloj. Siajn ĉevalojn ili amas, preskaŭ 
kiel siajn parencojn. Kaj ne senkaŭze, ĉar la ĉevaloj de 
Markio devenas de I' kampoj de la Nordo, malproksime de I' 
Ombro, kaj ilia raso, kiel tiu de iliaj mastroj, estas posteuloj 
de la liberaj tagoj de I' pratempo. 

— Ja vere! — diris Gandalfo. — Kaj troviĝis inter ili unu, kiu 
povis esti naskita dum la mateno de la mondo. La ĉevaloj de 
la Naŭ ne povas konkurenci kun li; senlaca, rapida kiel la 
fluanta vento. Ombrofakso oni nomas lin. Tage lia haŭto 
rebrilas arĝentece; kaj nokte li similas ombron, kaj li pasas 
nevidate. Malpezaj estas liaj hufbatoj! Neniam antaŭe oni 
sursidis lin, sed mi prenis kaj malsovaĝigis lin, kaj tiom 
rapide li portis min, ke mi alvenis la Provincon, kiam Frodo 



estis sur la dolmenaj montetoj, kvankam mi ekiris de Rohano 
ĝuste kiam li ekiris de Hobiturbo. 

» Sed timo pligrandiĝis en mi dum la rajdado. Ĉiam dum mi 
venis norden mi aŭdis novaĵojn pri la Rajdantoj, kaj kvankam 
mi pliproksimiĝis al ili tagon post tago, ili ĉiam antaŭis min. 
Mi eksciis, ke ili disduigis siajn fortojn: iuj restis ĉe la orientaj 
bordoj, ne malproksime de la Verdvojo, kaj iuj invadis, la 
Provincon desude. Mi atingis Hobiturbon kaj Frodo jara 
foriris, sed mi parolis kun maljuna Vato. Multa vortpafo, 
malmulte da trafo. Li multe volis paroli pri la malperfektaĵoj 
de I' novaj posedantoj de Bag-Endo. 

» “Mi ne toleras ŝanĝojn, — li diris, — ne je mia aĝo, kaj ĉefe 
ŝanĝojn al malplibono. Ŝanĝoj al malplibono”, — li ripetis 
multfoje. 

» “Malplibono estas vorto misa, — mi diris al li, — kaj 
espereble vi ne ĝisvivos sperton pri ĝi”. Sed el lia parolado 
mi fine kompreittis, ke Frodo forlasis Hobiturbon antaŭ 
malpli ol semajno, kaj ke Nigra Rajdanto venis al la Monteto 
tiun saman vesperon. Poste mi plurajdis timoplene. Mi 
alvenis Boklandon kaj trovis ĝin perturbita, tiel aktiva kiel 
formikejo, kiun oni kirlis per bastono. Mi venis ĝis la domo ĉe 
Stretkavo, kaj ĝi estis rompmalfermita kaj malplena; sur la 
sojlo kuŝis mantelo de Frodo. Poste dum iom da tempo 
espero forlasis min, kaj mi ne atendis por akiri novaĵojn, aŭ 
mi eble konsoliĝus; sed mi rajde sekvis la spuron de la 
Rajdantoj. Gi estis malfacile sekvebla, ĉar ili iris 
multdirekten, kaj mi ne sciis kien. Sed ŝajnis al mi, ke unu- 
du iris al Brio; kaj tiun vojon mi iris, ĉar mi pensis pri vortoj 
eble dirotaj al la tavernisto. 

» “Buterburo oni nomas lin, — pensis mi. — Se li kulpas tiun 
ĉi prokraston, mi fandos lian tutan buteron. Mi rostos la 
maljunan stultulon sur malarda fajro”. Nenion alian li 



atendis, kaj kiam li vidis mian vizaĝon li surteren platigis sin 
kaj tuj komencis fandiĝi. 

— Kion vi faris al li? — kriis Frodo alarmite. — Li vere traktis 
nin tre bonkore kaj faris ĉion eblan. 

Gandalfo ridis. 

— Ne timu! — li diris. — Mi ne mordis, kaj tre malmulte bojis. 
Tiel superĝojigita mi estas pro la informoj, kiujn mi eligis el 
li, kiam li ĉesis tremi, ke mi brakumis tiun maljunulon. Kiel 
tio okazis, mi tiam ne povis diveni, sed mi eksciis, ke vi estis 
en Brio la antaŭan nokton, kaj foriris tiumatene kun 
Paŝegulo. 

» “Ĉu Paŝegulo?” — mi kriis, laŭte pro ĝojo. 

» “Jes, sinjoro, mi timas, ke jes, sinjoro, — diris Buterburo, 
miskompreninte. — Li atingis ilin, malgraŭ ĉiuj miaj 
klopodoj, kaj ili kuniĝis al li. Ili kondutis tre strange la tutan 
tempon de sia ĉeesto: obstine, oni povus diri”. 

» “Azeno! Stultulo! Trioble valora kaj amata Barlimano! — mi 
diris. — Jen la plej bela novaĵo, kiun mi ricevis depost la 
somermezo: ĝi valoras oran moneron minimume. Via biero 
estu sorĉita je elstara bonegeco dum sep jaroj! Nun mi povas 
permesi al mi ununoktan ripozon, la unuan fojon de kiam mi 
ne memoras”. 

» Do mi tranoktis tie, multe scivolante, kio okazis pri la 
Rajdantoj; ĉar nur pri du el ili ĝis tiam estis informoj en Brio, 
verŝajne. Sed dum la nokto mi aŭdis pli. Almenaŭ kvin venis 
el la okcidento, faligis la urbopordojn kaj trapasis Brion, 
kvazaŭ hurlanta vento; kaj ĝis nun la brianoj tremadas kaj 
atendas la finon de I' mondo. Mi leviĝis antaŭ la aŭroro kaj 
postsekvis ilin. 



» Mi ne scias, sed ŝajnas al mi klare, ke okazis tiel ĉi. Ilia 
Estro sekrete restis fore, sude de Brio, dum du rajdis antaŭen 
tra la vilaĝo, kaj kvar aliaj invadis la Provincon. Sed kiam tiuj 
malsukcesis en Brio kaj en Stretkavo, ili revenis al sia Estro 
kun la informoj, kaj tial provizore lasis sengarda la Vojon, 
escepte de siaj spionoj. La Estro tiam sendis kelkajn 
orienten, rekte trans la terenon, kaj li mem kun la cetero 
rajdis kolerege laŭ la Vojo. 

» Mi galopis ĝis Veterverto kvazaŭ ŝtormego, kaj mi atingis 
ĝin antaŭ la sunsubiro de I' dua tago post Brio — kaj ili jam 
antaŭis min. Ili distancigis sin de mi, ĉar ili sentis la alvenon 
de mia kolero, kaj ili ne aŭdacis fronti min dum la Suno 
ankoraŭ surĉielis. Sed nokte ili ĉirkaŭis min, kaj mi estis 
sieĝata sur la pinto, en la malnova ringo de Amono Sulo. Mi 
vere havis malfacilaĵojn: tiom da lumo kaj flamado certe ne 
estis vidata supre de Veterverto depost la pratempaj militaj 
avertofajroj. 

»Je sunleviĝo mi eskapis kaj fuĝis norden. Mi ne povis esperi 
pri pli. Estis neeble trovi vin, Frodo, en la sovaĝejo, kaj estus 
idiote provi kun la Naŭ en proksima persekuto. Do mi devis 
fidi pri Aragorno. Sed mi esperis deviigi kelkajn el ili, kaj 
tamen atingi Rivendelon antaŭ vi kaj elsendi helpon. Kvar 
Rajdantoj efektive sekvis min, sed ili retroiris post iom da 
tempo kaj celis la Transpasejon, verŝajne. Tio helpis iomete, 
ĉar ĉeestis nur kvin, ne naŭ, kiam via noktumejo estis 
atakata. 

» Mi finfine alvenis ĉi tien laŭ longa malfacila vojo, supren 
laŭ la Prujnelo kaj tra la Etenerikejoj, kaj malsupren el la 
nordo. Mi bezonis preskaŭ dek kvartagojn ekde Veterverto, 
ĉar mi ne povis rajdi inter la rokoj de la trol-montetoj, kaj 
Ombrofakso foriris. Mi resendis lin al lia mastro; sed forta 
amikeco estis kreiĝinta inter ni, kaj se mi lin bezonos, li 
alvenos je mia alvoko. Sed tiel estis, ke mi venis al Rivendelo 



nurtri tagojn antaŭ la Ringo, kaj sciigo pri ties danĝero jam 
estis alportita ĉi tien — kio pruviĝis efektive avantaĝa. 

» Ĉi tie, Frodo, finiĝas mia rakonto. Elrondo kaj la aliaj 
pardonu ĝian longecon. Sed neniam antaŭe okazis, ke 
Gandalfo ne plenumis renkontiĝ-aranĝon kaj ne alvenis 
laŭpromese. Raporto al la Ringoportanto pri tiom stranga 
okazaĵo estis necesa, laŭ mi. 

» Nu, la Historio estas nun rakontita, de komenco ĝis fino. 

Jen estas ni ĉiuj, kaj jen estas la Ringo. Sed ni ankoraŭ ne 
pliproksimiĝis al nia celo. Kion ni faru pri ĝi? 

Sekvis silento. Finfine Elrondo ekparolis denove. 

— Tio estas doloriga novaĵo pri Sarumano, — li diris, — ĉar ni 
fidis lin kaj li profundiĝis en ĉiujn niajn konsiliĝojn. Estas 
danĝere studi tro profunde la artojn de I' Malamiko, ĉu 
boncele aŭ miscele. Sed liaj malvirtiĝoj kaj perfidoj, ho ve, 
okazis ankaŭ pli frue. El la rakontoj, kiujn ni aŭdis ĉi-tage, 
tiu de Frodo estis por mi la plej stranga. Malmultajn hobitojn 
mi konis, krom Bilbo, kaj ŝajnas al mi, ke li eble ne estas 
tiom sola kaj unuopa, kiom mi supozis lin. La mondo multe 
ŝanĝiĝis, de kiam mi lastfoje laŭiris la okcidentajn vojojn. 

» La dolmenulojn ni konas laŭ multaj nomoj, kaj pri la 
Malnova Arbaro multaj historioj estas rakontitaj: tio, kio nun 
restas, estas nur ekstremaĵo de ĝia norda limo. lam sciuro 
povis iri de arbo ĝis arbo, de tio, kio nun estas la Provinco, 
ĝis Dunlando okcidente de Isengardo. Tra tiuj landoj mi foje 
vojaĝis, kaj multajn aferojn sovaĝajn kaj strangajn mi konis. 
Sed mi forgesis pri Bombadiljo, se efektive li estas tiu sama, 
kiu laŭmarŝis la arbaron kaj montetojn antaŭlonge, kaj eĉ 
tiam estis pli maljuna ol la plej maljunaj. Tiam li nomiĝis ne 
tiel. larven Ben-Adar ni nomis lin, plejoldan kaj senpatran. 
Sed multajn aliajn nomojn li ricevis post tiam de aliuloj: 



Forno laŭ la gnomoj, Oraldo laŭ la norduloj, kaj krome aliajn 
nomojn. Li estas strangulo, sed eble mi devis lin alvoki al nia 
Konsiliĝo. 

— Li ne konsentus veni, — diris Gandalfo. 

— Ĉu ni tamen ne povus sendi al li mesaĝojn kaj ricevi lian 
helpon? — demandis Erestoro. — Ŝajnas, ke li potence 
superas eĉ la Ringon. 

— Ne, tiel mi ne esprimus la aferon, — diris Gandalfo. 

— Prefere diru, ke la Ringo ne potence superas lin. Li 
mastras sin mem. Sed li ne kapablas ŝanĝi la Ringon, nek 
rompi ĝian potencon superaliaj. Kaj nun li retiriĝisen etan 
terenon, inter limoj, kiujn li mem difinis, kvankam neniu 
povas vidi ilin, eble atendas ŝanĝiĝon de la tagoj, kaj tiujn 
limojn li ne preterpasos. 

— Sed interne de tiuj limoj, nenio ŝajne lin perturbas, — diris 
Erestoro. — Ĉu li ne akceptus la Ringon por konservi ĝin tie, 
eterne senpotencan? 

— Ne, — diris Gandalfo, — ne volonte. Li eble tion farus, se 
ĉiuj liberaj popoloj de la mondo tion petegus, sed la neceson 
li ne komprenus. Kaj se oni donus al li la Ringon, li baldaŭ 
forgesus pri ĝi, aŭ plej probable ĝin forĵetus. Tiaj aferoj ne 
kroĉiĝas al lia menso. Li estus gardanto tre malsekura, kaj tio 
mem estas sufiĉa respondo. 

— Sed ĉiuokaze, — diris Glorfindelo, — sendi al li la Ringon 
nur prokrastus la tagon de malbono. Li estas tre 
malproksima. Ni ne povus nun reporti ĝin al li, nedivenite, 
nerimarkite de iu spiono. Kaj eĉ se ni povus, pli aŭ malpli 
frue la Mastro de I' Ringoj ekscius pri ĝia kaŝejo kaj direktus 
sian tutan potencon al ĝi. Ĉu tiun potencon povus 
Bombadiljo sola spiti? Al mi ŝajnas, ke ne. Al mi ŝajnas, ke 



finfine, se ĉio alia estos venkita, Bombadiljo venkiĝos la 
Lasta kiel li estis la Unua, kaj poste venos Nokto. 

— Mi scias malmulte pri larveno krom la nomo, — diris 
Gandalfo, — sed Glorfindelo pravas, laŭ mia opinio. 

Potencon spiti nian Malamikon li ne posedas, krom se tia 
potenco troviĝas en la tero mem. Kaj tamen ni vidas, ke 
Saŭrono kapablas turmenti kaj detrui eĉ montetojn. La 
restanta potenco troviĝas ĉe ni, ĉi tie en Imladriso, aŭ ĉe 
Cirdano ĉe la Havenoj, aŭ en Lorieno. Sed ĉu ili havas 
sufiĉan forton, ĉu ni ĉi tie havas sufiĉan forton por 
kontraŭstari la Malamikon, la alvenon de Saŭrono en la fino, 
kiam ĉio cetera estos renversita? 

— Mi ne havas sufiĉan forton, — diris Elrondo; — ankaŭ ili ne 
havas. 

— Do se oni ne povas forteni de li la Ringon per forto, — diris 
Glorfindelo, — restas nur du eblecoj por niaj klopodoj: ĝin 
forsendi trans la Maron, aŭ ĝin detrui. 

— Sed Gandalfo vidigis al ni, ke ni ne kapablas detrui ĝin 
per iu ajn rimedo, kiun ni posedas ĉi tie, — diris Elrondo. 

— Kaj tiuj, kiuj loĝas trans la Maro rifuzus ricevi ĝin: ĉu bone 
aŭ malbone, ĝi apartenas al Mez-Tero; ni, kiuj loĝas ĉi tie, 
devas pritrakti ĝin. 

— Tiuokaze, — diris Glorfindelo, — ni ĵetu ĝin en la 
profundejojn, kaj tiel verigi la mensogojn de Sarumano, ĉar 
estas jam klare, ke eĉ ĉe la Konsiliĝo li jam paŝis 
serpentuman vojon. Li sciis, ke la Ringo ne estas por ĉiam 
perdita, sed li volis, ke ni tion supozu; ĉar li komencis avidi 
ĝin por si. Tamen ofte en mensogoj kaŝiĝas vero: en la maro 
ĝi estus sendanĝera. 

— Ne por ĉiam sendanĝera, — diris Gandalfo. — En la 
profundaj akvoj troviĝas multaj aferoj; kaj maroj kaj teroj 



eble ŝanĝiĝos. Kaj ne estas nia rolo ĉi tie pripensi nur 
provizoron, aŭ kelkajn vivdaŭrojn de homoj, aŭ paseman 
epokon de 1' mondo. Ni devus serĉi finsolvon de tiu ĉi 
minaco, eĉ se ni ne esperas tion krei. 

— Kaj tion ni ne trovos sur la vojoj al la Maro, — diris 
Galdoro. — Se la redono al larveno supoziĝos tro danĝera, 
do fuĝo al la Maro estas plenplena je plej serioza danĝero. 
Mia koro sciigas al mi, ke Saŭrono atendos, ke ni ekiru 
okcidenten, kiam li informiĝos pri tio, kio okazis. Tio baldaŭ 
estos. La Naŭ ja estas senĉevaligitaj, sed tio estas nur paŭzo, 
antaŭ ol ili trovos novajn rajdbestojn pli rapidajn. Nur la 
velka potenco de Gondoro jam staras inter li kaj marŝado 
plenpotenca laŭ la marbordoj Norden; kaj se li venos, 
atakante la blankajn turojn kaj la Havenojn, la elfoj eble ne 
havos eskapeblecon el la plilongiĝantaj ombroj de Mez-Tero. 

— Ankoraŭ longe tiu marŝado estos prokrastata, — diris 
Boromiro. — Gondoro velkas, vi diras. Sed Gondoro staras, 
kaj eĉ la fino de ĝia forto tamen tre fortas. 

— Kaj tamen ĝia atentemo ne plu povas reteni la Naŭon, 

— diris Galdoro. — Kaj eble aliajn vojojn li trovos, kiujn 
Gondoro ne gardas. 

— Sekve, — diris Erestoro, — ekzistas nur du eblecoj por niaj 
klopodoj, kiel Glorfindelo jam deklaris: kaŝi la Ringon por 
ĉiam, aŭ malfari ĝin. Sed ambaŭ estas ekster nia potenco. 

Kiu solvos por ni tiun ĉi enigmon? 

— Neniu ĉi tie kapablas, — diris Elrondo seriozmiene. 

— Almenaŭ neniu kapablas antaŭdiri, kio okazos, se ni 
sekvos tiun aŭ alian vojon. Sed ŝajnas al mi jam klare, kiu 
estu la sekvota vojo. La vojo okcidenten ŝajnas plej facila. 
Sekve ĝi estas evitenda. Oni gardos ĝin. Tro ofte la elfoj fuĝis 
laŭ tiu vojo. Nun finfine ni devas sekvi vojon malfacilan. 



vojon neantaŭviditan. Tie troviĝas nia espero, se espero ĝi ja 
estas. Marŝi en danĝeron — ĝis Mordoro. Ni devas sendi la 
Ringon al la Fajro. 

Denove ekregis silento. Frodo, eĉ en tiu bela domo, frontante 
sunluman valon plenan je la bruo de klaraj akvoj, sentis 
mortigan mallumon en sia koro. Boromiro ekmoviĝis, kaj 
Frodo rigardis lin. Li fingrumis sian grandan kornon kaj 
brovumis. Fine li ekparolis. 

— Mi ne komprenas ĉion ĉi, — li diris. — Sarumano estas 
perfidulo, sed ĉu li ne ekvidis iom da saĝo? Kial vi ĉiam 
parolas pri kaŝado kaj detruado? Kial ni ne supozu, ke la 
Granda Ringo venis en niajn manojn por servi al ni en la 
horo de nia bezono? Uzante ĝin, la Liberaj Mastroj de I' 
Liberuloj certe povos venki la Malamikon. Tion li plej timas, 
laŭ mia opinio. 

» La homoj de Gondoro estas kuraĝaj, kaj ili neniam 
submetiĝos, sed ili eble estos subenbatitaj. Kuraĝo bezonas 
unue forton, kaj poste armilon. La Ringo estas via armilo, se 
ĝi posedas tiom da potenco, kiom vi asertas. Prenu ĝin kaj 
eliru al la venko! 

— Ho ve, neniel, — diris Elrondo. — Ni ne povas uzi la 
Regantan Ringon. Tion ni jam tro bone scias. Gi apartenas al 
Saŭrono, ĝi estas farita sole de li kaj estas tute fia. Gia forto, 
Boromiro, estas tro granda por ke iu laŭvole uzu ĝin, escepte 
nur tiuj, kiuj jam havas grandan forton propran. Sed por tiuj 
ĝi enhavas minacon eĉ pli teruran, Mem la deziro pri tio 
koruptas la koron. Pripensu Sarumanon. Se iu el la Saĝaj per 
tiu ĉi Ringo renversus la Mastron de Mordoro, uzante 
proprajn spertojn, tiu sidiĝus tiam mem sur la trono de 
Saŭrono, kaj aperus alia Malluma Mastro. Kaj tio estas alia 
motivo por detrui la Ringon: dum ĝi troviĝas en la mondo, ĝi 
estas danĝera eĉ al la Saĝaj, ĉar nenio estas malbona en la 



komenco. Eĉ Saŭrono ne estis tia. Mi timas preni la Ringon 
porĝin kaŝi. Mi rifuzas preni la Ringon porĝin uzi. 

— Ankaŭ mi, — diris Gandalfo. 

Boromiro rigardis ilin dubeme, sed li klinis sian kapon. 

— Tiel estu, — li diris. — Sekve en Gondoro ni devos fidi al 
tiuj armiloj, kiujn ni havas. Kaj minimume, dum la Saĝaj 
gardas tiun Ringon, ni daŭrigos la bataladon. Povas esti, ke 
la Glavo-kiu-estis-Rompita tamen haltigos la tajdon — se la 
mano, kiu uzas ĝin, heredis ne nur la familian trezoron, sed 
ankaŭ la muskolojn de 1' Reĝoj de la homoj. 

— Kiu povas scii? — diris Aragorno. — Sed iutage ni provos 
tion. 

— Tiu tago ne estu tro longe prokrastita, — diris Boromiro. 

— Ĉar kvankam mi ne petas helpon, ĝin ni bezonas. Estus al 
ni konsole scii, ke ankaŭ aliaj batalas per ĉiuj rimedoj je sia 
dispono. 

— Do havu konsolon, — diris Elrondo. — Ĉar ekzistas aliaj 
potencoj kaj regnoj, kiujn vi ne konas, kaj ili estas kaŝitaj 
antaŭ vi. Anduino la Granda preterfluas multajn bordojn, 
antaŭ ol ĝi venas al Argonado kaj la Pordoj de Gondoro. 

— Tamen eble profitus ĉiuj, — diris la gnomo Gloino, — se 
ĉiuj tiuj fortoj estus kunigitaj, kaj la potencoj de ĉiuj estus 
uzataj komune. Eble estas aliaj ringoj, malpli perfidemaj, 
kiuj povus esti uzataj por nia bezono. Perdiĝis al ni la Sep 

— se Balino ne trovis la ringon de Troro, kiu estis la lasta; 
nenion oni aŭdis pri ĝi post kiam Troro pereis en Morio. Fakte 
mi nun povas sciigi, ke parte pro espero trovi tiun ringon 
Balino foriris. 



— Balino trovos neniun ringon en Morio, — diris Gandalfo. 

— Troro donis ĝin al sia filo Traino, sed Traino ne pludonis ĝin 
al Torino. Gi estis forprenita per turmentoj de Traino en la 
ĉeloj de Dol Gulduro. Mi alvenistro malfrue. 

— Ha, ve! — kriis Gloino. — Kiam alvenos la tago de nia 
venĝo? Sed restas ankoraŭ la Tri. Kio pri la Tri Ringoj de la 
elfoj? Tre potencaj Ringoj, oni diras. Ĉu ne la elfaj mastroj 
tenas ilin? Tamen ankaŭ ili estas kreitaj antaŭ longe de la 
Malluma Mastro. Ĉu ili nenion faradas? Mi vidas ĉi tie elfajn 
mastrojn. Ĉu ili ne volas diri? 

La elfoj redonis neniun respondon. 

— Ĉu vi min ne aŭdis, Gloino? — diris Elrondo. — La Trion 
faris ne Saŭrono, kiu neniam eĉ tuŝis ilin. Sed pri ili estas 
malpermesite paroli. Nurtiom en tiu ĉi horo de dubo mi 
rajtas diri. Ili ne nenion faradas. Sed ili ne estis kreitaj kiel 
armiloj de milito aŭ konkerado: tia ne estas ilia potenco. Tiuj, 
kiuj kreis ilin, ne deziris forton, dominadon aŭ amasigitan 
riĉaĵon, sed komprenon, kreadon kaj kuracadon, por konservi 
ĉion senmakula. Tiujn aferojn la elfoj de Mez-Tero certagrade 
akiris, kvankam kun malĝojo. Sed ĉio farita de tiuj, kiuj uzas 
la Trion, iĝos malutila al ili, kaj iliaj mensoj kaj koroj riveliĝos 
al Saŭrono, se li regajnos la Unun. Estus prefere, ke la Tri 
neniam estus ekzistintaj. Tio estas lia celo. 

— Sed kio do okazus, se la Reganta Ringo estus detruita, 
kiel vi konsilas? — demandis Gloino. 

— Mi ne scias certe, — respondis Elrondo malĝoje. — luj 
esperas, ke la Tri Ringoj, kiujn Saŭrono neniam tuŝis, tiam 
liberiĝus, kaj iliaj regantoj eble kuracus la vundojn de la 
mondo, kiun li kreis. Sed eble kiam la Unu estos for, la Tri 
velkos, kaj multaj belaj aferoj velkos kaj estos forgesitaj. Tio 
estas mia opinio. 



— Tamen ĉiuj elfoj pretas riski tiun hazardon, — diris 
Glorfindelo, — se per tio povos esti rompita la potenco de 
Saŭrono, kaj la timo pri lia regado povos esti forigita por 
ĉiam. 

— Tiel ni revenas al detruado de la Ringo, — diris Erestoro, 

— kaj tamen ne pli proksimiĝas. Kian forton ni posedas por 
trovi la Fajron, en kiu ĝi estis farita? Tio estas vojo de la 
malespero. De malsaĝo, mi volus diri, se la daŭra saĝo de 
Elrondo ne malebligus tion. 

— Ĉu malespero, aŭ malsaĝo? — diris Gandalfo. — Ne temas 
pri malespero, ĉar malesperas nur tiuj, kiuj vidas la finon sen 
ia ajn dubo. Tion ne faras ni. Estas saĝe rekoni neceson, 
kiam ĉiuj aliaj agebloj estas pesitaj, kvankam povas ŝajni 
malsaĝe al tiuj, kiuj kroĉiĝas al falsa espero. Nu, malsaĝo 
estu nia mantelo, vualo antaŭ la okuloj de 1' Malamiko! Ĉar li 
estas tre saĝa, kaj pesas ĉion tre ekzakte per la pesilo de sia 
malico. Sed lia sola mezurilo estas la deziro, deziro por 
potenco, kaj tiel li taksas ĉiujn korojn. En lian koron ne 
eniros la koncepto, ke iu ajn rifuzos ĝin, ke tiu, kiu havas la 
Ringon, eble klopodos detrui ĝin. Se ni tion klopodos, ni 
trompos lin. 

— Almenaŭ provizore, — diris Elrondo. — Tiun vojon oni 
devas paŝi, sed ĝi estos tre malfacila. Kaj nek forto nek saĝo 
portos nin tre foren sur ĝi. Tiun ĉi celon povos plenumi 
malfortuloj same esperplene kiel la fortaj. Tamen tia ofte 
estas la sinsekvo de agoj, kiuj turnas la radojn de la mondo: 
etaj manoj plenumas ilin pro tio, ke ili devas, dum la okuloj 
de r eminentuloj rigardas aliloken. 

— Nu bone, tre bone, Mastro Elrondo! — diris Bilbo subite. 

— Nenion diru pli! Sufiĉe klaras tio, kion vi indikas. La stulta 
hobito Bilbo komencis la aferon, kaj Bilbo prefere finu ĝin, aŭ 
sin mem. Mi vivis tre komforte ĉi tie, kaj mia libro progresis. 



Se vi volas scii, mi ĝuste verkas finon al ĝi. Mi pensis skribi: 
kaj li vivis feliĉe ĉiam poste ĝis la fino de siaj tagoj. Tio estas 
bona fino, kaj ne malpli valora pro tio, ke oni pli frue uzis 
ĝin. Jam mi devos ŝanĝi tion: verŝajne ĝi ne realiĝos, kaj 
ĉiuokaze evidentiĝas, ke pluraj pliaj ĉapitroj estos necesaj, 
se mi travivos por verki ilin. Estas treege ĝene. Kiam mi 
devos ekiri? 

Boromiro rigardis surprizite Bilbon, sed lia ridemo formortis, 
kiam li rimarkis, ke ĉiuj aliaj rigardas la maljunan hobiton 
kun serioza respekto. NurGloino ridetis, sed lia rideto 
devenis de malnovaj memoroj. 

— Kompreneble, mia kara Bilbo, — diris Gandalfo. — Se vi 
efektive komencus tiun ĉi aferon, oni eble rajtus atendi, ke 
vi finu ĝin. Sed vi jam scias sufiĉe bone, ke komencado estas 
tro granda pretendo por iu ajn, kaj ke nur malgrandan rolon 
ludas en grandiozaj faroj iu ajn heroo. Ne necesas riverenci! 
Kvankam la vortoj estis intencaj, kaj ni ne dubas, ke 
subspritaĵe vi starigas bravan proponon. Sed proponon 
pretervia kapablo, Bilbo. Vi ne povas repreni tiun ĉi aĵon. Gi 
pluiris. Se vi ankoraŭ bezonas mian konsilon, mi respondas, 
ke miaopinie finiĝis via rolo, krom eble kiel kronikisto. Finu 
vian libron, kaj lasu senŝanĝa la finon! Restas espero pri ĝi. 
Sed pretiĝu verki sekvaĵon, kiam ili revenos. 

Bilbo ridis. 

— Mi neniam antaŭe spertis, ke vi donas al mi konsilon 
agrablan, — li diris. — Ĉar la tuto de via konsilo malagrabla 
estis trafa, mi scivolas, ĉu tiu konsilo ne estas maltrafa. 
Tamen, supozeble mi ne plu havas sufiĉan forton aŭ 
bonŝancon por pritrakti la Ringon. Gi kreskis, kaj mi ne. Sed 
diru al mi: kion signifas ili? 


— La kurieroj, kiuj estas sendotaj kun la Ringo. 



— Ĝuste! Kaj kiuj ili estos? Tio ŝajnas al mi la decidotaĵo de 
tiu ci Konsiliĝo, kaj la tuto de ĝia decidotaĵo. Eble elfoj floras 
per parolado sole, kaj gnomoj toleras grandan laciĝon; sed 
mi estas nur maljuna hobito, kaj mankas al mi mia manĝo je 
tagmezo. Ĉu vi ne povas jam pensi pri kelkaj nomoj? Aŭ 
prokrasti ĝis post la tagmanĝo? 

Neniu respondis. Tintis la tagmeza sonorilo. Ankoraŭ neniu 
parolis. Frodo ekrigardis ĉiujn vizaĝojn, sed ili ne turniĝis al 
li. La tuta Konsilio sidis kun subenturnitaj okuloj, kvazaŭ 
profunde pensante. Granda timo okupis lin, kvazaŭ li 
atendus verdikton de iu sorto, kiun li longe antaŭvidis kaj 
vane esperis neelflarolota. Superreganta sopiro ripozi kaj 
resti trankvile kun Bilbo en Rivendelo plenigis lian koron. 
Fine li pene ekparolis, kaj miris aŭdante siajn vortojn, 
kvazaŭ iu alia uzus lian etan voĉon. 

— Mi prenos la Ringon, — li diris, — kvankam mi ne scias la 
vojon. 

Elrondo levis siajn okulojn kaj rigardis lin, kaj Frodo sentis 
sian koron trapikita per la subita akreco de I' rigardo. 

— Se mi bone komprenis ĉion, kion mi aŭdis, — li diris, — al 
mi ŝajnas, ke tiu ĉi tasko estas destinita al vi, Frodo; kaj ke 
se vi ne trovos vojon, neniu trovos. Tio ĉi estas la horo de I' 
provincanoj, kiam ili leviĝos el siaj kvietaj kampoj porskui la 
turojn kaj konsiliojn de 1' potencaj. Kiu el la Saĝaj povustion 
antaŭvidi? Aŭ, se ili estas saĝaj, kial ili atendu tion scii, 
antaŭ ol la horo sonoriĝis? 

» Sed ĝi estas ŝarĝo peza. Tiel peza, ke neniu rajtus surmeti 
ĝin al alia. Mi ne surmetas ĝin al vi. Sed se vi akceptas ĝin 
volonte, mi volas diri, ke via elekto pravas. Eĉ se ĉiuj grandaj 
elf-amikoj de pratempo estus kuniĝintaj, Hadoro, Hurino kaj 
Turino, kaj mem Bereno, via sidloko estus inter ili. 



— Sed vi certe ne forsendos lin sola, Mastro? — kriis Sam, 
nekapabla regi sin plu, kaj saltante el la angulo, kie li 
diskrete sidis sur la planko. 

— Tute ne! — diris Elrondo, sin turnante al li kun rideto. 

— Almenaŭ vi akompanos lin. Estas preskaŭ neeble disigi lin 
de vi, eĉ kiam li estas alvokita al kunsido sekreta kaj vi ne 
estas. 

Sam residiĝis, ruĝiĝinte kaj murmurante. 

— Jen bela kaĉo en kiun ni profundiĝis, s-ro Frodo! — li diris, 
skuante sian kapon. 



3 


La Ringo iras suden 

Pli poste en tiu tago la hobitoj starigis propran kunvenon en 
la ĉambro de Bilbo. Gaja kaj Grinĉjo indigniĝis, kiam ili 
aŭdis, ke Sam ŝteliris en la Konsiliĝon, kaj estis elektita kiel 
kunulo de Frodo. 

— Estas tre maljuste, — diris Grinĉjo. — Anstataŭ elĵeti lin 
kaj kateni lin, Elrondo eĉ profitigas lin pro lia impertinento! 

— Ĉu profitigas! — diris Frodo. — Mi ne povas imagi punon 
pli severan. Vi ne pripensas tion, kion vi diras: kondamnita 
partopreni tiun senesperan vojaĝon, tio estas profitiga? 
Hieraŭ mi revis, ke mia tasko estas finita, kaj mi povos resti 
ĉi tie, dum longa tempo, eble por ĉiam. 

— Ne mirinde, — diris Gaja, — kaj mi ŝatus, ke vi povu. Sed 
ni envias al Sam, ne al vi. Se vi devos iri, tiam estos puno al 
ĉiu el ni, kiu estus postlasita, eĉ en Rivendelo. Ni kuniris 
longan vojon kun vi kaj spertis iom da danĝero. Ni deziras 
daŭrigi. 

— Ĝuste tion ni celis, — diris Grinĉjo. — Ni, hobitoj, devus 
solidariĝi, kaj tion ni faros. Mi ja iros, krom se oni min 
katenos. Devas troviĝi iu inteligenta en la grupo. 

— Tiuokaze vi certe ne estos elektita, Peregrino Tjuko! 

— diris Gandalfo, enrigardante tra la fenestro, kiu proksimis 
la teron. — Sed vi ĉiuj ĝeniĝas nenecese. Nenio estas 
ankoraŭ decidita. 

— Nenio decidita! — kriis Grinĉjo. — Do kion vi ja faris? Vi 
estis enfermitaj dum horoj. 



— Ni parolis, — diris Bilbo. — Aŭdiĝis multe da parolado, kaj 
ĉiuj spertis revelaciojn. Eĉ maljuna Gandalfo. Mi opinias, ke 
la novaĵeto de Legolaso pri Golumo ŝancelis eĉ lin, kvankam 
li ŝajnigis alie. 

— Vi malpravas, — diris Gandalfo. — Vi malatentis. Mi jam 
aŭdis tion de Gvajhiro. Se vi volas scii, la solaj veraj 
revelacioj, kiel vi tion esprimis, estis vi kaj Frodo; kaj mi estis 
la sola, kiu ne surpriziĝis. 

— Nu, ĉiuokaze, — diris Bilbo, — nenio estis decidita krom 
elekto de kompatinda Frodo kaj Sam. Mi timis la tutan 
tempon, ke tio okazus, se min oni indulgus. Sed laŭ mia 
opinio Elrondo elsendos sufiĉe multajn, kiam alvenos la 
raportoj. Ĉu ili jam komencis, Gandalfo? 

— Jes, — diris la sorĉisto. — luj skoltoj estas jam elsenditaj. 
Morgaŭ ekiros aliaj. Elrondo sendas elfojn, kaj ili kontaktiĝos 
kun la disiruloj, kaj eble kun la gento de Tranduilo en 
Mornarbaro. Kaj Aragorno iris kun la filoj de Elrondo. Ni 
devos esplori la terenojn ĉiudirekte multajn mejlojn antaŭ ol 
komenci iun moviĝon. Do ĝojiĝu, Frodo! Vi probable restos ĉi 
tie sufiĉe longe. 

— Ah! — diris Sam malgaje. — Ni atendos ĝuste sufiĉe longe 
por alveno de la vintro. 

— Tio estas neevitebla, — diris Bilbo. — Kulpas parte vi, 

Frodo mia knabo: ĉarvi insistis resti ĝis mia naskiĝdata 
festo. Stranga maniero honori ĝin, laŭ mia opinio. Ne tiun 
tagon mi elektus porenlasi la Retikul-Baginzojn en Bag- 
Endon. Sed jen la afero: vi ne povas nun atendi ĝis la 
printempo; kaj vi ne povosforiri ĝis revenos la raportoj. 

Kiam la vintro ekatakas 

kaj frostanokte ŝtonoj krakas, 

dum nigras flakoj, arboj nudas. 



miso en Sovaĝej' apudas. 

Mi bedaŭras, sed tia estas via sorto. 

— Mi timas, ke jes, — diris Gandalfo. — Ni ne povos komenci 
ĝis ni informiĝos pri la Rajdantoj. 

— Mi supozis, ke ilin ĉiujn detruis la fluso, — diris Gaja. 

— Oni ne povas tiel detrui Ringofantomojn, — diris Gandalfo. 

— La potenco de ilia mastro estas en ili, kaj ili staras aŭ 
pereas laŭ li. Ni esperas, ke iii ĉiuj estis senĉevaligitaj kaj 
senmaskigitaj, kaj tiel provizore faritaj malpli danĝeraj; sed 
ni devas ekscii certe. Dume vi devus laŭeble forgesi viajn 
zorgojn, Frodo. Mi ne scias, ĉu mi povas iel helpi vin, sed tion 
ĉi mi flustros al via orelo. lu diris, ke inteligento estos 
bezonata en la grupo. Li pravis. Mi opinias, ke mi akompanos 
vin. 

Tiom granda estis la ĝojo de Frodo pro tiu anonco, ke 
Gandalfo forlasis la fenestrobreton, sur kiu li sidis, demetis la 
ĉapelon kaj riverencis. 

— Mi diris nur Mi opinias, ke mi akompanos. Ne kalkulu 
ankoraŭ pri io ajn. Pri tiu ĉi afero multon volos diri Elrondo 
kaj via amiko Paŝegulo. Tio memorigas min, ke mi volas 
renkonti Elrondon. Mi devas iri. 

— Kiom da tempo laŭ via opinio mi disponos ĉi tie? — diris 
Frodo al Bilbo post la foriro de Gandalfo. 

— Ho, mi ne scias. En Rivendelo mi ne kapablas kalkuli la 
tagojn, — diris Bilbo. — Sed sufiĉe, laŭ mia supozo. Ni povos 
ĝui multajn konversaciojn agrablajn. Ĉu vi emas helpi min 
pri mia libro kaj komenci la sekvontan? Ĉu vi elpensis bonan 
finon? 



— Jes, plurajn, kaj ĉiuj malhelas kaj malagrablas, — diris 
Frodo. 

— Ho, tio ne konvenas! — diris Bilbo. — Libroj devus havi 
finojn agrablajn. Kiel plaĉas al vi: kaj ili ĉiuj ĉesis vagadi kaj 
kunvivis feliĉe ĉiam poste? 

— Tio plaĉas sufiĉe, se iam okazos tiel, — diris Frodo. 

— Ha! — diris Sam. — Kaj kie ili loĝos? Tion mi ofte scivolas. 

Dum kelka tempo la hobitoj daŭrigis la paroladon kaj pensis 
pri la pasinta vojaĝo kaj la danĝeroj ankoraŭ antaŭ ili; sed 
tia estis la lando Rivendelo, ke baldaŭ la tutaj timo kaj 
antaŭzorgo estis levitaj de sur iliaj mensoj. La estonteco, ĉu 
bona ĉu misa, ne estis forgesita, sed ĉesis regi la eftantecon. 
Sano kaj espero fortiĝis en ili, kaj ili estis kontentaj pri ĉiu 
bona tago kiam ĝi alvenis, ĝuante ĉiun manĝon, ĉiujn 
vortojn kaj kantojn. 

Tiel la tagoj forglisis, dum ĉiu mateno aŭroris hela kaj bela, 
kaj ĉiu vespero sekvis malvarmeta kaj klara. Sed la aŭtuno 
estis rapide velkanta; malrapide la ora lumo iĝis pale 
arĝenta, kaj la restantaj folioj falis de la nudaj arboj. Vento 
komencis blovi froste el la Nebulecaj Montoj oriente. La Luno 
de I' Ĉasisto kreske rondiĝis sur la ĉielo, kaj fuĝigis ĉiujn 
malpli gravajn stelojn. Sed malalte en la sudo ruĝis unu 
stelo. Ĉiunokte, dum la Luno malkreskis denove, ĝi brilis 
ĉiam pli hele. Frodo povis ĝin vidi tra sia fenestro, profunde 
sur la ĉielo; ĝi brulis kvazaŭ vaĉa okulo, kiu ardis super la 
arboj rande de la valo. 

La hobitoj jam pasigis preskaŭ du monatojn en la Domo de 
Elrondo, kaj forpasis novembro kun la lastaj fragmentoj de I' 
aŭtuno, kaj decembro estis pasanta, kiam la skoltoj 
komencis reveni. luj iris norden preter la fontojn de Prujnelo 
en la Etenerikejoj; kaj aliaj iris okcidenten, kaj kun helpo de 



Aragorno kaj la disiruloj traserĉis la terenojn malproksime 
laŭ Grizinundo, ĝis Tarbado, kie la malnova Norda Vojo 
transiras la riveron apud ruiniĝinta urbo. Multaj irisorienten 
kaj suden; kaj kelkaj el tiuj transiris la Montojn kaj eniris 
Mornarbaron, dum aliaj grimpis la transirejon ĉe la fonto de 
r Irida Rivero, kaj subeniris en Sovaĝejon kaj tra la Iridaj 
Kampoj kaj tiel finfine alvenis la malnovan hejmon de 
Radagasto en Rosgobelo. Radagasto ne ĉeestis, kaj ili 
revenis trans la altan pasejon, kiu nomiĝis la Dimrila 
Ŝtuparo. La filoj de Elrondo, Eladano kaj Elrohiro, revenis la 
lastaj; ili faris grandan vojaĝon, pasante laŭ la Arĝentvejno 
en fremda tereno, sed pri sia celo ili ne volis paroli krom al 
Elrondo. 

En neniu regiono la kurieroj trovis signojn aŭ sciigojn pri la 
rajdantoj aŭ aliaj servistoj de 1' Malamiko. Eĉ per la Agloj de 
I' Nebulecaj Montoj ili eksciis freŝajn novaĵojn. Neniu vidis aŭ 
aŭdis ion pri Golumo; sed la sovaĝaj lupoj daŭre kuniĝis, kaj 
ĉasis denove fore fonten de la Granda Rivero. Tri el la nigraj 
ĉevaloj estis tuj trovitaj droninte ĉe la inundita Transpasejo. 
Sur la rokoj de I' rapidfluo sube, serĉantoj trovis la kadavrojn 
de kvin pliaj, kaj ankaŭ longan nigran mantelon, tratranĉitan 
kaj ĉifonan. Pri la Nigraj Rajdantoj neniu alia postsigno estis 
videbla, kaj nenie sentiĝis ilia ĉeesto. Ŝajnis, ke ili malaperis 
el la Nordo. 

— Almenaŭ Ok el la Naŭ estas kontrolitaj, — diris Gandalfo. 

— Estas malsaĝe tro certi, tamen mi opinias, ke ni jam rajtas 
esperi, ke la Ringofantomoj estis dispelitaj, kaj devigataj 
reveni laŭeble bontrove al sia Mastro en Mordoro, malplenaj 
kaj senformaj. Se tiel estas, pasos iom da tempo antaŭ ol ili 
kapablos rekomenci la persekutadon. Kompreneble la 
Malamiko havas aliajn servistojn, sed ili devos vojaĝi longan 
distancon ĝis la limoj de Rivendelo antaŭ ol elflari nian 
spuron. Kaj se ni estos singardaj, tiu estos malfacile trovebla. 
Sed ni jam ne devas prokrasti. 



Elrondo alvokis al si la hobitojn. Li rigardis seriozmiene 
Frodon. 


— Jam tempo estas, — li diris. — Se la Ringo estas elironta, 
ĝi devos eliri baldaŭ. Sed tiuj, kiuj ĝin akompanos, devas ne 
kalkuli pri helpo milita aŭ potenca dum sia misio. Ili devos 
eniri la regnon de la Malamiko, malproksime de helpo. Ĉu vi 
daŭre ripetas vian promeson, Frodo, ke la Ringoportanto 
estos vi? 

— Mi tion faras, — diris Frodo. — Mi iros kun Sam. 

— Do mi ne povas vin multe helpi, eĉ ne per konsiloj, — diris 
Elrondo. — Mi antaŭvidas malmulton pri via vojo; kaj kiel via 
tasko estas plenumota mi ne scias. La Ombroj jam alrampis 
la subon de I' Montoj, kaj proksimiĝas eĉ al la bordoj de 
Grizinundo; kaj sub la Ombro ĉio estas por mi malluma. Vi 
renkontos multajn kontraŭulojn, iujn malkaŝajn, iujn 
trompvestitajn; kaj vi eble trovos amikojn survoje tiam, kiam 
vi malplej atendostion. Mi sendos mesaĝojn, kiajn mi povos 
aranĝi, al miaj konatoj en la vasta mondo, sed tiom 
danĝerplenaj iĝis jam la landoj, ke kelkaj eble maltrafos aŭ 
alvenos ne pli rapide ol vi mem. 

» Mi elektos por vi kunulojn por akompani vin, kiom 
permesos ilia vojo aŭ la sorto. La nombro devas esti 
malgranda, ĉar via espero troviĝas en rapideco kaj 
sekreteco. Se mi havus amason da elfoj armitaj kiel dum la 
Praaj Tagoj, tio malmulte utilus, krom por averti la potencon 
de Mordoro. 

» La Kunularo de I' Ringo estos Naŭ, kaj kontraŭ la Naŭ 
Rajdantoj, kiuj estas misaj, stariĝos la Naŭ Marŝantoj. Kun vi 
kaj via fidela servisto iros Gandalfo, ĉar tio ĉi estos lia 
granda tasko, kaj eble la fino de liaj laboroj. 



» Pri la ceteraj, ili reprezentos la aliajn liberajn popolojn de 
la Mondo: elfoj, gnomoj kaj homoj. Legolaso reprezentos la 
elfojn; kaj Gimlio filo de Gloino la gnomojn. Ili pretas iri 
almenaŭ ĝis la trapasejoj de la Montoj, kaj eble pli. El homoj 
vi havos Aragornon, filon de Aratorno, ĉar la Ringo de 
Isilduro proksime koncernas lin. 

— Ĉu Paŝegulo! — kriis Frodo. 

— Jes, — tiu diris ridetante. — Mi petas denove permeson 
esti via kunulo, Frodo. 

— Mi estus peteginta, ke vi venu, — diris Frodo, — se mi ne 
supozus vin ironta al MinasoTirit kun Boromiro. 

— Mi tion faros, — diris Aragorno. — Kaj la Glavo-kiu-estis- 
Rompita estos reforĝita antaŭ ol mi ekiros militen. Sed via 
vojo kaj nia vojo samas dum multaj centoj da mejloj. Sekve 
ankaŭ Boromiro troviĝos en la Kunularo. Li estas kuraĝulo. 

— Restas trovotaj ankoraŭ du, — diris Elrondo. — Tiujn mi 
pripensos. En mia domanaro mi eble trovos iujn, kiujn sendi 
ŝajnos al mi oportune. 

— Sed tio lasos neniun lokon por ni! — kriis Grinĉjo 
konsternite. — Ni ne deziras postresti. Ni deziras akompani 
Frodon. 

— Tio estas, ĉar vi ne komprenas kaj ne povas imagi tion, kio 
kuŝas antaŭe, — diris Elrondo. 

— Ankaŭ Frodo ne, — diris Gandalfo, neatendite subtenante 
Grinĉjon. — Cetere, neniu el ni vidas klare. Estas vere, ke se 
tiuj hobitoj komprenus la danĝeron, ili ne aŭdacus iri. Sed ili 
daŭre dezirus iri, aŭ dezirus, ke ili aŭdacus, kaj estus 
hontigitaj kaj malfeliĉaj. Mi opinias, Elrondo, ke estus bone 
fidi prefere ilian amikecon ol grandan saĝon. Eĉ se vi elektus 



por ni elfan princon, ekzemple Glorfindelon, li ne povus 
sturmataki la Malhelan Turon, nek liberigi vojon al la Fajro 
per sia ena potenco. 

— Vi parolas prave, — diris Elrondo, — sed mi estas dubema. 
La Provinco, mi antaŭsentas, ne estas libera de danĝeroj; kaj 
tiujn du mi intencis resendi tien kiel kurierojn, por laŭeble, 
laŭ la maniero de sia lando, averti la popolon pri ties 
danĝero. Ĉiuokaze, mi taksas, ke la pli juna el tiuj du, 
Peregrino Tjuko, devus resti. Mia koro kontraŭas lian iradon. 

— Tiuokaze, Mastro Elrondo, vi devos min enkarcerigi, aŭ 
sendi min hejmen ligite en sako, — diris Grinĉjo. —. Ĉar alie 
mi sekvos la Kunularon. 

— Do tiel estu. Vi iros, — diris Elrondo kaj ĝemspiris. — Jen la 
sumo de la Naŭ estas kompleta. Post sep tagoj la Kunularo 
devos foriri. 

La Glavo de Elendilo estis reforĝita de elfaj forĝistoj, kaj sur 
ĝia klingo estis gravurita blazono de sep steloj intermetitaj 
inter la lunarko kaj la radia suno, kaj ĉirkaŭ tio estis skribitaj 
multaj runoj, ĉar Aragorno, filo de Aratorno, estis ekmilitonta 
ĉe la limoj de Mordoro. Tre hela estis tiu glavo, kiam ĝi estis 
renovigita; en ĝi brilis ruĝe la lumo de la suno, kaj la lumo 
de I' luno brilis fride, kaj ĝia eĝo estis malmola kaj akra. Kaj 
Aragorno donis al ĝi nomon novan kaj nomis ĝin Andurilo, 
Flamo de I' Okcidento. 

Aragorno kaj Gandalfo promenadis kune au sidis parolante 
pri sia vojo kaj la renkontotaj danĝeroj; kaj ili pripensis la 
rakontajn kaj figuritajn mapojn kaj klerolibrojn, kiuj estis en 
la domo de Elrondo. Kelkfoje ĉeestis Frodo; sed li estis 
kontenta sin apogi per ilia gvidado, kaj li pasigis laŭeble 
multe da tempo kun Bilbo. 



Dum tiuj lastaj tagoj la hobitoj sidis kune vespere en la Halo 
de Fajro, kaj tie inter multaj rakontoj ili aŭdis la plenan 
historion pri Bereno kaj Lutiena kaj la akiro de 1' Granda 
Juvelo; sed dum la tagoj, dum Gaja kaj Grinĉjo vagadis 
ekstere, Frodo kaj Sam troviĝis kun Bilbo en ties propra eta 
ĉambro. Tiam Bilbo kutimis laŭtlegi ĉerpaĵojn el sia libro (kiu 
ŝajnis ankoraŭ tre nekompleta), aŭ fragmentojn el siaj 
versaĵoj, aŭ prinoti aventurojn de Frodo. 

Matene en la lasta tago Frodo kunestis sola kun Bilbo, kaj la 
maljuna hobito eltiris el sub sia lito lignan skatolon. Li levis 
la kovrilon kaj palpaĉis interne. 

— Via glavo estis rompita, ĉu ne, — li diris heziteme al 
Frodo; — kaj mi pensis, ke eble vi ŝatus havi tion ĉi, ĉu ne 
vere? 

Li elprenis el la skatolo glaveton en malnova malneta leda 
ingo. Poste li eltiris ĝin, kaj ĝia polurita kaj bone prizorgita 
klingo subite ekbrilis, malvarma kaj hela. 

— Ĝi estas Piko, — li diris kaj plonĝis ĝin per malmulte da 
peno en lignan trabon. — Prenu ĝin, se vi emas. Mi ne plu 
bezonos ĝin, supozeble. 

Frodo akceptis ĝin dankoplene. 

— Ankaŭ estas la jena! — diris Bilbo, eligante pakaĵon, kiu 
ŝajnis iom peza rilate al la grandeco. Li malvolvis plurajn 
faldaĵojn da malnova ŝtofo, kaj alte levis maŝkirason. Gi estis 
dense plektita el multaj ringoj, preskaŭ tiel fleksebla kiel 
lino, glacie malvarma, kaj pli malmola ol ŝtalo. Gi brilis kiel 
lunlumata arĝento, kaj trapunktita de blankaj gemoj. Kun ĝi 
estis zono el perloj kaj kristaloj. 

— Bela aĵeto, ĉu ne? — diris Bilbo, movante ĝin en la lumo. 

— Kaj utila. Gi estas mia gnoma maŝkiraso, kiun donis al mi 



Torino. Mi reakiris ĝin de Mult-Fosejo antaŭ ol mi ekvojaĝis, 
kaj enpakis ĝin kun miaj portaĵoj. Mi forportis ĉiujn 
memoraĵojn pri mia Vojaĝo, krom la Ringo. Sed mi ne 
atendis, ke mi uzos tion ĉi, kaj mi jam ne bezonas ĝin, krom 
porfoje alrigardi ĝin. Oni apenaŭ sentas pezon, surmetinte 
ĝin. 

— Mi aspektus — nu, al mi ŝajnas, ke mi ne aspektus 
normale en ĝi, — diris Frodo. 

— Ĝuste tion mi mem diris, — diris Bilbo. — Sed ne ĝenu vin 
pri la aspekto. Vi povas surmeti ĝin sub la eksteraj vestaĵoj. 
Konsentu! Vi devas dividi kun mi tiun ĉi sekreton. Ne diru al 
iu ajn alia! Sed mi sentus min pli feliĉa, se mi scius, ke vi 
portas ĝin. Mi kredas, ke ĝi forturnos eĉ la tranĉilojn de 1' 
Nigraj Rajdantoj, — li finis per malalta voĉo. 

— Nu bone, mi prenos ĝin, — diris Frodo. Bilbo surmetis ĝin 
al li, kaj alligis Pikon al la ekbrila zono; kaj poste Frodo 
survestis siajn malnovajn vetermakulitajn pantalonon, 
ĉemizon kaj jakon. 

— Kiel nur ordinara hobito vi aspektas, — diris Bilbo. — Sed 
ĉe vi estas jam pli, ol aperas supraĵe. Bonan ŝancon al vi! 

— li forturnis sin kaj elrigardis tra la fenestro, provante zumi 
melodion. 

— Mi ne scias danki vin konvene, Bilbo, pro tiu ĉi, kaj pro 
ĉiuj viaj pasintaj bonfaroj, — diris Frodo. 

— Ne provu! — diris la maljuna hobito, turniĝante kaj 
dorsfrapante lin. — Aj! — li kriis. — Vi estas jam tro malmola 
poresti frapata! Sed jen vi havas: hobitoj devas lojali unu al 
alia, kaj precipe Baginzoj. Nurtion mi petas reciproke: gardu 
vin laŭeble bone, kaj reportu laŭeble multe da novaĵo, kaj 
iujn malnovajn kantojn kaj rakontojn, kiujn vi aŭdos. Mi 
klopodos finverki mian libron antaŭ via reveno. Mi volus 



skribi la duan libron, se mi travivos. — Li eksilentis kaj turnis 
sin denove al la fenestro, kantante mallaŭte. 

Mi sidas apud fajr', pensante 
pri r vivo konsidere, 
pri razenfloroj, papilioj, 
viditaj prasomere; 
pri folifiavo kaj filandro 
aŭtune fantaziaj, 
kun nebulet' kaj sun' arĝenta, 
kaj vent' tra I' haroj miaj. 

Mi sidas apud fajr', pensante 
kia la mondo estos 
dum vintro, kies primaveron 
mi mem ne vivatestos. 

Ĉar multas la aferoj, kiujn 
ne konis miaj spertoj: 
ja ĉiujare dum printempo 
malsamas arbaj verdoj. 

Mi sidas apud fajr', pensante 
pri I' homoj de I' fondiĝo, 
kaj tiuj, kiuj vidos mondon 
post mia elmondiĝo. 

Sed dum mi sidas kaj pripensas 
pratempajn memorkroĉojn, 
mi volus aŭdi revenantojn 
kaj ĉe la pordo voĉojn. 

Estis malvarma griza tago proksime al la fino de decembro. 
La Orienta Vento traflugis la nudajn branĉojn de I' arboj, kaj 
ŝaŭmis inter la malhelaj pinoj sur la montetoj. Nubĉifonoj 
rapidis superkape, malhelaj kaj malaltaj. Dum la mornaj 
ombroj de I' fruvespero komencis alveni, la Kunularo pretiĝis 
por eliro. Ili intencis ekiri en la krepusko, ĉar Elrondo konsilis 
al ili vojaĝi sub kovro de la nokto kiel eble plej multe, ĝis ili 
troviĝos tre malproksime de Rivendelo. 



— Vi devus timi pri la multaj okuloj de 1' servistoj de 
Saŭrono, — li diris. — Sendube novaĵo pri la perturbo de 1' 
Rajdantoj jam atingis lin, kaj li estas kolerplena. Baldaŭ jam 
liaj spionoj perpiede kaj perflugile disiros en la nordaj landoj. 
Eĉ pri la ĉielo supre vi devos esti singardaj dum la vojaĝo. 

La Kunularo kunportis malmulte da milita ekipaĵo, ĉar ĝi 
esperis pri sekreteco, ne pri batalado. Aragorno havis 
Andurilon, sed neniun alian armilon, kaj li eliris vestite nur 
per rustecaj verdo kaj bruno, kiel disirulo en la sovaĝejo. 
Boromiro havis longan glavon, forme similan al Andurilo, sed 
malpli antikvan, kaj li portis ankaŭ ŝildon kaj sian 
militkornon. 

— Laŭte kaj klare ĝi sonas en la valoj de 1' montetoj, — li 
diris, — kaj tiam fuĝu ĉiuj malamikoj de Gondoro! — Metinte 
ĝin al siaj lipoj li blovis klarione, kaj la eĥoj saltis de roko al 
roko, kaj ĉiuj en Rivendelo, kiuj aŭdis tiun voĉon salte 
stariĝis. 

— Prokrastema vi devus esti, Boromiro, pri nova klariono, 

— diris Elrondo, — ĝis vi staros denove sur la limoj de via 
lando, kaj vi spertos urĝan bezonon. 

— Eble, — diris Boromiro. — Sed ĉiam mi kriigis mian kornon 
ekirante, kaj kvankam poste ni eble marŝos en la ombroj, mi 
rifuzas eliri kvazaŭ ŝtelisto dumnokte. 

Nur la gnomo Gimlio malkaŝe portis mallongan maŝkirason, 
ĉar gnomoj bagateligas ŝarĝojn, kaj ĉe lia zono estis 
larĝklinga hakilo. Legolaso havis pafarkon kaj sagujon, kaj 
ĉe la zono portis longan blankan tranĉilon. La pli junaj 
hobitoj portis la glavojn, kiujn ili akiris en la dolmeno; sed 
Frodo prenis nur Pikon; kaj lia maŝkiraso, laŭ la deziro de 
Bilbo, restis kaŝita. Gandalfo portis sian bastonon, sed al lia 
flanko estis ligita la elfa glavo Glamdringo, ĝemelo de 



Orkristo, kiu kuŝis nun sur la brusto de Torino sub la Soleca 
Monto. 


Ĉiuj ricevis de Elrondo sufiĉe da dikaj varmaj vestaĵoj, kaj ili 
havis jakojn kaj mantelojn kun fela subŝtofo. Rezervaj 
manĝaĵoj, vestaĵoj, lankovriloj kaj aliaj bezonaĵoj estis 
ŝarĝitaj sur poneon, neniun alian ol tiun kompatindan 
beston, kiun ili venigis el Brio. 

La restado en Rivendelo mirinde ŝanĝis ĝin: ĝi iĝis muara kaj 
ŝajnis posedi la viglecon de la junaĝo. Estis Sam, kiu insistis 
elekti ĝin, deklarante, ke Vilĉjo (kiel li nomis ĝin) 
sopirvelkos, se ĝi ne kuniros. 

— Tiu besto preskaŭ kapablas paroli, — li diris, — kaj fakte 
parolus, se ĝi restus ĉi tie ankoraŭ pli longe. Gi ĵetis al mi 
rigardon tiel Maran, Mel povus s-ro Grinĉjo ĝin elparoli: se vi 
ne permesos al mi kuniri, Sam, mi sekvos proprarimede. 

Do Vilĉjo estis ekvojaĝanta kiel ŝarĝbesto, tamen ĝi estis la 
nura ano de la Kunularo, kiu ne ŝajnis deprimita. 

Ili adiaŭis apud la fajro en la granda halo, kaj ili jam atendis 
nur Gandalfon, kiu ankoraŭ ne eliris el la domo. Ekbrilo da 
fajrolumo elvenistra la malfermitaj pordoj, kaj malhelaj 
lumoj ardis en multaj fenestroj. Bilbo volvite per mantelo 
staris silente sur la sojlo apud Frodo. Aragorno sidis kun la 
kapo klinita ĝis la genuoj; nur Elrondo sciis, kion signifas al li 
tiu ĉi horo. La aliaj estis videblaj kiel grizaj figuroj en la 
malhelo. 

Sam staris apud la poneo, suĉante siajn dentojn, kaj 
fiksrigardante maltrankvile en la mallumon, kie la rivero 
bruis sude ŝtonece; lia emo al aventuro estis ĉe nadiro. 

— Vilĉjo, knabo, — li diris, — erare vi aliĝis al ni. Vi povintus 
resti ĉi tie kaj manĝi plej bonan fojnon ĝis venos la nova 



herbo. — Vilĉjo tikigis sian voston kaj diris nenion. 


Sam alĝustigis la tornistron sursiaj ŝultroj, kaj listigis mense 
en maltrankvilo ĉion, kion li enpakis en ĝin, scivolante ĉu 
ion li forgesis: lia ĉefa ŝatataĵo la kuirilaro; eta skatolo da 
salo, kiun li ĉiam kunportis kaj replenigis laŭ la eblecoj; 
konvena stoko da pip-herbo (sed certe tute ne sufiĉa); siliko 
kaj tindro; lanaj ŝtrumpoj; linaĵo; diversaj etaj posedaĵoj de 
lia mastro, pri kiuj Frodo forgesis kaj Sam estis pakinta por 
povi triumfe aperigi ilin, kiam ili estus bezonataj. Li mense 
listigis ĉiujn. 

— Ŝnuro! — li murmuris. — Neniom da ŝnuro! Kaj ĝuste 
hieraŭ vespere vi diris al vi: “Sam, kio pri peco da ŝnuro? Gi 
mankos al vi, se vi malhavos ĝin!” Nu, ĝi mankos al mi. Mi 
jam ne povas akiri ĝin. 

Tiumomente Elrondo elvenis kun Gandalfo, kaj li alvokis al si 
la Kunularon. 

— Jen miaj lastaj vortoj, — li diris per mallaŭta voĉo. — La 
Ringoportanto ekiras por serĉi la Monton de Sorto. Nur sur 
lin estas metita la ordono: nekforĵeti la Ringon, nek havigi 
ĝin al iu ajn servisto de la Malamiko, nek efektive permesi al 
iu ajn preni ĝin, krom membroj de la Kunularo kaj la Konsilio, 
kaj nuren krizo plej urĝa. La aliaj akompanas lin kiel liberaj 
kunuloj, por helpi lin sur lia vojo. Vi rajtas resti, reveni aŭ 
devii sur aliajn padojn, kiel la hazardo ebligas. Ju pli 
malproksimen vi iros, des malpli facile estos por vi rezigni; 
tamen nek ĵuro nek interkonsento devigas vin iri pli 
malproksimen ol vi volos, ĉar vi ankoraŭ ne scias la forton de 
viaj koroj, kaj vi ne povas antaŭvidi, kion renkontos ĉiu sur la 
vojo. 

— Malfidela estas tiu, kiu adiaŭas, kiam la vojo malheliĝas, 

— diris Gimlio. 



— Eble, — diris Elrondo, — sed tiu ne ĵuru, ke li marŝos en la 
mallurno, kiu ankoraŭ ne vidis la noktiĝon. 

— Tamen ĵuro povas koron tremantan fortigi, — diris Gimlio. 

— Aŭ ĝin frakasi, — diris Elrondo. — Rigardu ne tro foren 
antaŭ vi! Sed ekiru jam kun bravaj koroj! Adiaŭ, kaj kuniru 
vin beno de la elfoj kaj la homoj kaj ĉiuj liberuloj. La steloj 
brilu surviajn vizaĝojn! 

— Bonan... bonan ŝancon! — kriis Bilbo, balbutante pro la 
malvarmo. — Supozeble vi ne povos skribi taglibron, Frodo 
mia knabo, sed mi atendos plenan rakonton post via reveno. 
Kaj ne tro prokrastu! Adiaŭ! 

Multaj aliaj domanoj de Elrondo staris en la ombroj kaj 
rigardis ilian foriron, adiaŭante per mallaŭtaj voĉoj. Aŭdiĝis 
neniu ridado, nek kanto nek muziko. Fine ili forturniĝis kaj 
silente malaperis en la krepuskon. 

Ili transiris la ponton kaj serpentumis malrapide supren laŭ 
la longaj apikaj padoj, kiuj eliris el la fendita valo de 
Rivendelo; kaj ili alvenis finfine al la alta erikejo, kie vento 
siblis tra la eriko. Poste, post unu ekrigardo al la Lasta 
Hejmeca Domo ekbrilanta sube, ili elpaŝis en la profundan 
nokton. 

Ĉe la transpasejo de Bruineno ili forlasis la Vojon kaj 
turniĝinte suden pluiris laŭ mallarĝaj padoj inter faldiĝintaj 
terenoj. Ili intencis iri tiudirekten okcidente de I' Montaro tra 
multaj mejloj kaj tagoj. La tereno estis pli malglata kaj pli 
dezerta ol en la verda valo de 1' Granda Rivero en Sovaĝujo 
trans la Montaro, kaj la progreso estus malrapida; sed ili 
esperis tiamaniere eskapi atenton de okuloj neamikaj. La 
spionoj de Saŭrono ĝis tiam estis malmulte viditaj en tiu ĉi 
malplena tereno, kaj la padoj estas malmulte konataj krom 
al la rivendelanoj. 



Gandalfo marŝis antaŭe, apud li iris Aragorno, kiu konis tiun 
ĉi terenon eĉ en la mallumo. La aliaj spaliris malantaŭe, kaj 
Legolaso, kies okuloj vidis akre, iris la lasta. La unua parto de 
ilia vojaĝo estis malfacila kaj teda, kaj Frodo memoris 
malmulton pri ĝi, krom pri la vento. Dum multaj tagoj 
sensunaj glacia blovo venis el la Montaro oriente, kaj neniu 
vestaĵo ŝajnis kapabla forbari ties penetrajn fingrojn. 
Kvankam la Kunularo estis taŭge vestita, oni malofte sentis 
sin varma, ĉu irante ĉu ripozante. Ili dormis maltrankvile 
dum la mezo de la tago, en iu kavo de la tereno, aŭ 
kaŝiĝinte sub la implikitaj domarbustoj, kiuj kreskis dense 
en multaj lokoj. Malfrue posttagmeze vekis ilin la vaĉulo, kaj 
ili englutis sian ĉefmanĝon: kutime malvarman kaj 
negajigan, ĉar malofte ili povis riski ekbruligon de fajro. 
Vespere ili pluiris, ĉiam tiel suden, kiel troveblis vojo. 

Unue ŝajnis al la hobitoj ke, kvankam ili marŝis kaj stumblis 
ĝis ili laciĝis, ili rampas antaŭen helikece kaj neniom 
antaŭeniras. Ĉiutage la tereno aspektis sufiĉe simila al tiu de 
la hieraŭo. Tamen iom post iom la montoj proksimiĝis. Sude 
de Rivendelo ili eĉ pli altiĝis, kaj kurbiĝis okcidenten; kaj 
ĉirkaŭ la suboj de I' ĉefa montoĉeno estis kvazaŭ renversite 
ĉiam pli larĝa lando de mornaj montetoj, kaj profundaj valoj 
plenaj je turbulentaj akvoj. Padoj estis malmultaj kaj 
serpentumaj, kaj kondukis ilin ofte nur ĝis la rando de iu 
apika falejo, aŭ suben en perfidajn marĉojn. 

Ili survojis du semajnojn, kiam la vetero aliiĝis. La vento 
subite moderiĝis, kaj poste turniĝis suden. La rapidaj nuboj 
leviĝis kaj forvaporiĝis, kaj la suno aperis, pala kaj hela. 

Venis malvarma klara tagiĝo fine de longa stumbla nokt- 
marŝado. La vojaĝantoj alvenis malaltan verton kronitan per 
antikvaj ileksoj, kies grizverdaj trunkoj ŝajnis konstruitaj el 
la ŝtono mem de la montetoj. Iliaj malhelaj folioj brilis kaj 
iliaj beroj ardis ruĝe en la lumo de I' leviĝanta suno. 



Fore en la sudo Frodo povis vidi la malklarajn formojn de 
altegaj montoj, kiuj nun ŝajnis traarki la padon, kiun la 
Kunularo sekvis. Maldekstre de tiu alta montaro leviĝis tri 
montopintoj; la plej alta kaj plej proksima baŭmis kvazaŭ 
dento neĝverta; ĝia granda, nuda, norda krutegaĵo ankoraŭ 
estis grandparte en ombro, sed kie la sunlumo oblikvis sur 
ĝin ĝi ardis ruĝe. 

Gandalfo staris flanke de Frodo kaj elrigardis sub sia mano. 

— Ni faris bone, — li diris. — Ni alvenis la limon de tiu lando, 
kiun la homoj nomas Holino; multaj elfoj loĝis ĉi tie dum 
tagoj pli feliĉaj, kiam Eregiono estis ĝia nomo. Cent kvindek 
mejlojn laŭ la flugo de korvo ni progresis, kvankam niaj 
piedoj tramarŝis multajn longajn mejlojn pli. La tereno kaj la 
vetero estos jam pli moderaj, sed eble tiom pli danĝeraj. 

— Ĉu aŭ ne danĝere, reala aŭroro estas tre bonvena, — diris 
Frodo, retropuŝante sian kapuĉon kaj ebligante, ke la 
matena lumo trafu lian vizaĝon. 

— Sed la montoj staras antaŭ ni, — diris Grinĉjo. — Ni 
verŝajne turniĝis orienten dum la nokto. 

— Ne, — diris Gandalfo. — Sed oni vidas pli foren en la klara 
lumo. Post tiuj montpintoj la montaro kurbiĝas sud- 
okcidenten. Multaj mapoj troviĝas en la domo de Elrondo, 
sed supozeble neniam venis al vi en la kapon ilin rigardi? 

— Jes, mi foje rigardis, — diris Grinĉjo, — sed mi ne memoras 
ilin. Frodo pli kompetentas pri tiaj aferoj. 

— Mapon mi ne bezonas, — diris Gimlio, kiu alvenis kun 
Legolaso, kaj rigardis antaŭen kun stranga lumo en siaj 
profundaj okuloj. — Tiu estas la lando, kie laboris pratempe 
niaj prapatroj, kaj ni gravuris bildon de tiuj montoj sur 
multaj metalaĵoj kaj ŝtonaĵoj, kaj en multaj kantoj kaj 



rakontoj. Ili staturas altaj en niaj sonĝoj: Barazo, Zirako, 
Ŝaturo. Nur unu fojon antaŭe mi jam vidis ilin de 
malproksime en la maldorma vivo, sed mi konas ilin kaj iliajn 
nomojn, ĉarsub ili kuŝas Ĥazad-Dumo, la Gnoma Regno, kiu 
nuntempe nomiĝas la Nigra Ŝakto, Morio laŭ la elfa lingvo. 
Tie staras Barazinbaro, la Ruĝkorno, kruela Karadraso; post 
ĝi estas Sivertino kaj Nubkapo: Celebdilo la Blanka, kaj 
Fanuidolo la Griza, kiujn ni nomas Zirak-Zigilo kaj 
Bunduŝaturo. Tie disduiĝas la Nebuleca Montaro, kaj inter 
ties brakoj kuŝas la profundombra valo, kiun ni ne kapablas 
forgesi: Azanulbizaro, la Dimrila Valo, kiun la elfoj nomas 
Nanduhiriono. 

— Ĝuste al la Dimrila Valo ni celas, — diris Gandalfo. — Se ni 
grimpos la trapasejon, kiu nomiĝas la Ruĝkorna Pordo, sub la 
fora deklivo de Karadraso, ni descendos per la Dimrila 
Ŝtuparo en la profundan valon de la gnomoj. Tie kuŝas la 
Spegullago, kaj tie la rivero Arĝentvejno komenciĝas en siaj 
glaciecaj fontoj. 

— Malhelas la akvo de Ĥeled-Zaramo, — diris Gimlio, — kaj 
frostas la fontoj de Kibil-Nalao. Mia koro tremas pro la penso, 
ke mi eble vidos ilin baldaŭ. 

— Ke vi plezuru je la vido, bona gnomo! — diris Gandalfo. 

— Sed kion ajn faros vi, almenaŭ ni ne povos resti en tiu 
valo. Ni devos iri laŭ la Arĝentvejno en la sekretajn arbarojn, 
kaj poste ĝis la Granda Rivero, kaj poste... 

Li paŭzis. 

— Jes, kaj poste kien? — demandis Gaja. 

— Ĝis la fino de I' vojaĝo — finfine, — diris Gandalfo. — Ni 
ne povas tro antaŭrigardi. Ni ĝoju, ke la unua stadio estas 
senkrize plenumita. Al mi ŝajnas, ke ni ripozu ĉi tie, ne nur 
hodiaŭ tage, sed ankaŭ hodiaŭ nokte. Holino sentigas 



etoson sanan. Tereno devas sperti multege da misaĵo antaŭ 
ol ĝi tute forgesos pri la elfoj, se ili iam loĝadis tie. 

— Tio estas vera, — diris Legolaso. — Sed la elfoj de tiu ĉi 
tereno estis raso nekonata al ni, arbarloĝantoj, kaj la arboj 
kaj la herbo ne plu memoras ilin. Mi aŭdas lamenti pri ili nur 
la ŝtonojn: profunde ili elfosis nin, bele ili masonis nin, alte 
ili konstruis nin, sed ili estas foririntaj. Ili estas foririntaj. Ili 
jam delonge trovis la Havenojn. 

Tiumatene ili bruligis fajron en profunda kavo kaŝita de 
grandaj ileksoj, kaj ilia vesper-matenmanĝo estis pli gaja ol 
de kiam ili ekvojaĝis. Ili ne rapidis kaŝiĝi poste, ĉar ili 
atendis tradormi la tutan nokton, kaj ili ne intencis pluiri ĝis 
la vespero de I' posta tago. Nur Aragorno estis silenta kaj 
maltrankvila. Post kelka tempo li forlasis la Kunularon kaj 
vagis sur la verton; tie li staris en ombro de arbo, rigardante 
suden kaj okcidenten, kun la kapo klinita kvazaŭ li 
aŭskultus. Poste li revenis al rando de 1' valo kaj 
subenrigardis al la ceteraj, kiuj ridadis kaj babiladis. 

— Kio ĝenas vin, Paŝegulo? — Gaja alvokis lin. — Kion vi 
serĉas? Ĉu mankas al vi la orienta vento? 

— Tute ne, — li respondis. — Sed mankas al mi io. Mi estis en 
Holino divers-sezone. Neniu persono nun loĝas ĉi tie, sed 
multaj aliaj kreitoj ĉiam estis ĉi tie, precipe birdoj. Tamen 
nun ĉiuj krom vi silentas. Tion mi sentas. Neniu sono aŭdiĝas 
ĉirkaŭ ni tra multaj mejloj, kaj viaj voĉoj ŝajnas eĥigi la 
teron. Tion mi ne komprenas. 

Gandalfo alrigardis lin, subite interesiĝante. 

— Sed kion vi konjektas kiel la klarigon? — li demandis. 

— Ĉu temas pri pli ol surprizo pro apero de kvar hobitoj, se 
ne paroli pri ni ceteraj, kie malofte vidiĝas aŭ aŭdiĝas 
personoj? 



— Espereble temas pri tio, — respondis Aragorno. — Sed mi 
sentas ian atentemon, kaj timon, kian mi neniam antaŭe 
spertis ĉi tie. 

— Do ni devos esti pli singardaj, — diris Gandalfo. — Se oni 
kunprenas disirulon, estas bone atenti lin, precipe se tiu 
disirulo estas Aragorno. Ni devas ĉesigi laŭtan paroladon, 
ripozi kviete, kaj starigi vaĉon. 

Estis la vico de Sam tiutage esti la unua vaĉanto, sed 
Aragorno aliĝis al li. La aliaj ekdormis. Poste la silento 
kreskis tiom, ke eĉ Sam sentis ĝin. La spirado de I' dormantoj 
estis klare aŭdebla. La susuro de I' ponea vosto kaj okazaj 
moviĝoj de I' poneaj piedoj iĝis laŭtaj bruoj. Sam povis aŭdi 
grincon de 1' propraj artikoj, se li ekmoviĝis. Ĉirkaŭis lin 
kompleta silento, kaj super ĉio pendis sennuba blua ĉielo, 
dum la suno ascendis el la oriento. Fore en la sudo aperis 
malhela makulo, ĝi pligrandiĝis kaj peliĝis norden kvazaŭ 
fumo fluganta sur vento. 

— Kio estas tio, Paŝegulo? Gi ne aspektas nube, — diris Sam 
flustre al Aragorno. Tiu ne respondis, li fikse rigardis la 
ĉielon; sed postnelonge Sam povis mem vidi, kio senhalte 
proksimiĝas. Birdoj, flugantaj rapidege, ĉirkaŭflugis kaj 
rondiris, kaj transiradis la tutan terenon kvazaŭ ili serĉus ion 
kaj iom post iom ili pliproksimiĝis. 

— Kuŝu plate kaj senmove! — siblis Aragorno, subentirante 
Samon en la ombron de ileksoj, ĉartuta regimento da birdoj 
subite disiĝis de la ĉefa birdaro, kaj alvenis, flugante 
malalte, rekte al ili. Al Sam ŝajnis, ke ili estas speco de 
grandaj korvoj. Kiam ili pasis supre, en tiom densa aro, ilia 
ombro sekvis ilin malhele sur la tero sube, raŭka grako 
aŭdiĝis. 



Aragorno ne leviĝis ĝis ili malaperis en la foron, norde kaj 
okcidente, kaj la ĉielo iĝis denove senviva. Tiam li salte 
leviĝis kaj iris porveki Gandalfon. 

— Regimentoj da nigraj korvoj transflugas la tutan terenon 
inter la Montoj kaj la Grizinundo, — li diris, — kaj ili pasis 
super Holino. Ili ne estas indiĝenaj ĉi tie; ili estas crebain el 
Fangorno kaj Dunlando. Mi ne scias, kion ili celas, eble estas 
ia danĝero sude, de kiu ili fuĝas; sed mi opinias, ke ili 
spionas la terenon. Mi ekvidis ankaŭ multajn akcipitrojn 
flugantajn alte sur la ĉielo. Al mi ŝajnas, ke ni devus ekvojaĝ 
denove ĉi-vespere. Holino ne plu estas saneca por ni: ĝi 
estas observata. 

— Kaj tiuokaze ankaŭ la Ruĝkorna Pordo, — diris Gandalfo, 

— kaj kiel ni povos transiri tiun nevidate, mi ne povas imagi. 
Sed pri tio ni pensos, kiam necese. Rilate al ekvojaĝo tuj 
post la noktiĝo, mi timas, ke vi pravas. 

— Feliĉe nia fajro malmulte fumis kaj malardiĝis antaŭ ol 
venis la crebain, — diris Aragorno. — Oni devas estingi kaj 
ne rebruligi ĝin. 

— Nu, jen plago kaj ĝenaĵo! — diris Grinĉjo. La novaĵo: neniu 
fajro, kaj formoviĝo denove nokte, estis komunikita al li, tuj 
kiam li vekiĝis en la malfrua posttagmezo. — Nur pro bando 
da korvoj! Mi antaŭĝojis pri vere elstara manĝaĵo hodiaŭ 
vespere: io varmega. 

— Do vi povas daŭrigi la antaŭĝojon, — diris Gandalfo. 

— Antaŭ vi estas eble multaj neatenditaj festmanĝoj. 
Miaflanke, mi ŝatus pipon fumotan en komforto, kaj piedojn 
pli varmajn. Tamen, pri unu afero ni rajtas esti certaj: iĝos pli 
varme, kiam ni atingos sudon. 

— Tro varme, tre probable, — murmuris Sam al Frodo. — Sed 
mi ekopinias, ke jam estas tempo, ke ni ekvidu tiun Fajran 



Monton kaj atingu la finon de la vojo, portiel diri. Mi pensis 
unue, ke tiu ĉi Ruĝkorno, aŭ kiel ajn ĝi nomiĝas, certe estas 
ĝi, ĝis Gimlio ekparolis. Efektiva makzeltordilo devas esti tiu 
gnoma lingvo! — Mapoj komunikis nenion al la menso de 
Sam, kaj ĉiuj distancoj en tiuj nekonataj landoj ŝajnis tiel 
vastaj, ke li konfuziĝis pri sia orientiĝo. 

La tutan tagon la Kunularo restis kaŝite. La malhelaj birdoj 
de tempo al tempo transflugis, sed kiam la subironta suno 
ruĝiĝis, ili malaperis suden. Je krepusko la Kunularo ekiris, 
kaj turniĝinte nun duone orienten ili direktiĝis al Karadraso, 
kiu tre malproksime ankoraŭ ardis malforte ruĝa en la lasta 
lumo de I' malaperinta suno. Unu post unu blankaj steloj 
aperis, dum la ĉielo mallumiĝis. 

Gvidate de Aragorno ili trovis taŭgan padon. Gi aspektis al 
Frodo kiel restaĵo de antikva vojo, kiu iam estis larĝa kaj 
zorge planita, de Holino ĝis la tramonta pasejo. La luno, jam 
plena, leviĝis super la montoj kaj ĵetis palan lumon, en kiu 
nigris la ombroj de ŝtonoj. Multaj el tiuj ŝajnis mane 
prilaboritaj, kvankam nun ili kuŝis faligite kaj ruinaj en 
morna dezerta tereno. 

Estis la malvarma frosta horo antaŭ la unua manifestiĝo de I' 
aŭroro, kaj la luno malaltis. Frodo suprenrigardis al la ĉielo. 
Subite li vidis aŭ sentis ombron transpasi la altajn stelojn, 
kvazaŭ ili momente velkus kaj poste ekbrilus denove. Li 
ektremis. 

— ĉu vi vidis ion transflugi? — li flustris al Gandalfo, kiu 
estis ĝuste antaŭe. 

— Ne, sed mi sentis ĝin, kio ajn ĝi estis, — tiu respondis. 

— Eble estis nenio, nura ĉifoneto da maldensa nubo. 


— Tamen ĝi moviĝis rapide, — murmuris Aragorno, — kaj ne 
laŭ la vento. 



Okazis nenio plu tiun nokton. La posta mateno aŭroris eĉ pli 
hele ol antaŭe. Sed la aero denove frostis; jam la vento 
turniĝis denove orienten. Dum du pliaj noktoj ili marŝadis 
plu, suprenirante grade sed ĉiam pli malrapide dum ilia vojo 
serpentumis sur la montetaron, kaj la montoj baŭmis pli kaj 
pli proksime. La trian matenon, antaŭ ili baŭmis Karadraso, 
potenca monto, kun pinto neĝa kiel arĝento, sed kun apikaj 
nudaj flankoj, malhelruĝaj, kvazaŭ sangomakulitaj. 

La ĉielo estis nigra, kaj la suno palis. La vento jam turniĝis 
nord-orienten. Gandalfo snufis la aeron kaj retrorigardis. 

— Vintro profundiĝas malantaŭ ni, — li diris kviete al 
Aragorno. — La altaĵoj fornorde estas pli blankaj ol ili estis; 
neĝo kuŝas longe malsupre de iliaj ŝultroj. Ĉi-nokte ni estos 
tre alte survoje al la Ruĝkorna Pordo. Nin eble vidos vaĉantoj 
surtiu mallarĝa pado, kaj embuskos iu misaĵo; sed la vetero 
eble pruviĝos malamiko pli danĝera ol ĉiuj. Kion vi nun 
opinias pri via direktiĝo, Aragorno? 

Frodo aŭdis tiujn vortojn kaj komprenis, ke Gandalfo kaj 
Aragorno daŭrigas debaton delonge komencitan. Li aŭskultis 
maltrankvile. 

— Mia opinio ne estas favora pri nia direktiĝo de komenco 
ĝis fino, kiel vi bone scias, Gandalfo, — respondis Aragorno. 

— Kaj danĝeroj konataj kaj nekonataj kreskos dum ni pluiros. 
Sed ni devas pluiri; kaj ne valoras, ke ni prokrastu trapason 
de la montoj. Pli sude ne estas pasejoj ĝis la Breĉo de 
Rohano. Mi ne fidas tiun vojon depost via novaĵo pri 
Sarumano. Kiu scias la flankon nun servatan de I' militestroj 
de la reĝo de I' ĉevalmastroj. 

— Kiu scias efektive! — diris Gandalfo. — Sed ekzistas alia 
vojo, kaj ne tra I' pasejo de Karadraso: tiu malhela kaj 
sekreta vojo, pri kiu ni jam parolis. 



— Sed ni ne parolu pri ĝi denove! Ankoraŭ ne. Diru nenion al 
la aliaj, mi petas, ne ĝis iĝos klare, ke alia vojo ne eblas. 

— Ni devas decidi antaŭ ol ni pluiros, — respondis Gandalfo. 

— Do ni pesu mense la aferon, dum la aliaj ripozas kaj 
dormas, — diris Aragorno. 

Dum la malfrua posttagmezo, kiam la aliaj finmanĝis, 
Gandalfo kaj Aragorno iris kune flanken kaj staris rigardante 
Karadrason. Tiesflankoj nun estis malhelaj kaj malafablaj, 
kaj ĝia verto estis en griza nubo. Frodo alrigardis ilin, 
scivolante, en kiun direkton iros la debato. Kiam ili revenis al 
la Kunularo, Gandalfo ekparolis, kaj tiam li sciis, ke estas 
decidite fronti la veteron kaj la altan pasejon. Li sentis 
malŝarĝiĝon. Li ne povis konjekti, kiu estis la alia malhela 
kaj sekreta vojo, sed mencio mem pri ĝi ŝajnis funde 
maltrankviligi Aragornon, kaj Frodo estis kontenta, ke ĝi 
estis forlasita. 

— Laŭ signoj, kiujn ni vidis lastatempe, — diris Gandalfo, 

— mi timas, ke la Ruĝkorna Pordo estas vaĉata; kaj mi ankaŭ 
dubemas pri la vetero, kiu alvenas de malantaŭe. Neĝo eble 
venos. Ni devas iri laŭ kiel eble plej granda rapideco. Eĉ tiel 
necesos pli ol du marŝadoj antaŭ ol ni atingos la supron de 1' 
pasejo. Mallumiĝos frue ĉi-vespere. Ni devas foriri tuj post 
via prepariĝo. 

— Mi aldonos konsilon, se mi rajtas, — diris Boromiro. — Mi 
naskiĝis sub la ombro de 1' Blankaj Montoj kaj scias iom pri 
vojaĝado sur altaĵoj. Ni renkontos fortan malvarmon, se ne 
ion pli malbonan, antaŭ ol malsupreniri je la kontraŭa flanko. 
Ne helpos nin resti tiel sekretaj, se ni mortfrostiĝus. Kiam ni 
foriros de ĉi tie, kie ankoraŭ troviĝas kelkaj arboj kaj 
arbustoj, ĉiu el ni devus porti po branĉofaskon, tiel grandan 
kiel li kapablas porti. 



— Kaj Vilĉjo povus porti ankoraŭ iom, ĉu ne, knabo? — diris 
Sam. La poneo rigardis lin malĝoje. 

— En ordo, — diris Gandalfo. — Sed ni devas ne uzi la 
lignon, krom se temas pri elekto interfajro kaj morto. 

La Kunularo denove ekmarŝis, unue laŭ kontentiga rapideco, 
sed baldaŭ ilia vojo iĝis kruta kaj malfacila. La serpentuma 
kaj suprenira pado multloke preskaŭ malaperis, kaj ĝin baris 
multaj falintaj ŝtonoj. La nokto iĝis terure malluma sub 
grandaj nuboj. Frosta vento kirliĝis inter la rokoj. Gis 
noktomezo ili grimpis ĝis la genuoj de la montegoj. Ilia 
mallarĝa pado nun serpentumis sub kruta muro da klifoj 
maldekstre, super kiuj la severaj flankoj de Karadraso 
baŭmis nevideble en la mallumo; dekstre troviĝis abismo da 
malhelo, kie la tereno subite malsupreniris en profundan 
ravinon. 

Pene ili grimpis apikan deklivon kaj haltis momente ĉe la 
supro. Frodo sentis sur sia vizaĝo molan ektuŝon. Li etendis 
sian brakon kaj vidis malhele blankajn neĝerojn sidiĝantaj 
sur sia maniko. 

Ili pluiris. Sed postnelonge la neĝo falis rapide, plenigante la 
tutan aeron, kaj kirliĝante en la okulojn de Frodo. La 
malhelaj kurbiĝintaj figuroj de Gandalfo kaj Aragorno, nur 
unu-du paŝojn antaŭe, apenaŭ videblis. 

— Tio ĉi tute ne plaĉas al mi, — anhelis Sam tuj poste. 

— Neĝo konvenas dum bela mateno, sed mi preferas esti en 
la lito dum ĝi falas. Mi ŝatus, ke tiu ĉi provizo iru al 
Hobiturbo! Eble oni bonvenigus ĝin tie. 

Krom sur la altaj erikejoj de Nord-kvarono, peza neĝfalado 
maloftis en la Provinco, kaj estis taksata okazaĵo agrabla kaj 
ebleco sporti. Neniu vivanta hobito (escepte de Bilbo) povis 



memori la Kruelan Vintron de 1311, kiam blankaj lupoj 
invadis la Provincon tra la glaciiĝinta Brandovino. 


Gandalfo haltis. Neĝo densis sur lia kapuĉo kaj liaj ŝultroj; ĝi 
jam profundis ĝismaleole sur liaj botoj. 

— Jen kion mi timis, — li diris. — Kion vi diras nun, 

Aragorno? 

— Ke ankaŭ mi timis ĝin, — Aragorno respondis, — sed 
malpli ol la aliajn aferojn. Mi sciis pri la risko de neĝo, 
kvankam ĝi malofte falas tiel peze tiom sude, krom alte sur 
la montaro. Sed ni ankoraŭ ne estas alte; ni ankoraŭ troviĝas 
sufiĉe malsupre, kie la padoj kutime estas ireblaj dum la tuta 
vintro. 

— Mi scivolas, ĉu tio ĉi estas ruzaĵo de 1' Malamiko, — diris 
Boromiro. — Oni diras en mia lando, ke li kapablas regi la 
ŝtormojn en la Ombraj Montoj, kiuj staras ĉe la limo de 
Mordoro. Li posedas strangajn potencojn kaj multajn 
aliancanojn. 

— Liaj brakoj vere tre longiĝis, — diris Gimlio, — se li 
kapablas altiri neĝon de la Nordo por ĝeni nin ĉi tie je 
naŭcent mejloj for. 

— Liaj brakoj ja longiĝis, — diris Gandalfo. 

Dum ili estis haltintaj la vento malfortiĝis, kaj la neĝo 
malpliiĝis kaj preskaŭ ĉesis. Ili denove ekmarŝis. Sed apenaŭ 
ili faris ducent paŝojn, revenis la ŝtormo kun nova furiozo. La 
vento fajfis kaj la neĝo iĝis blindiga tempesto. Baldaŭ eĉ 
Boromiro nur malfacile pluiris. La hobitoj, kliniĝintaj preskaŭ 
ĝistere strebis antaŭen malantaŭ la plialtuloj, sed estis 
evidente, ke ili ne povos daŭrigi multe pli longe, se la 
neĝado ne ĉesos. La piedoj de Frodo sentiĝis plumbe. 



Grinĉjo postrestis. Eĉ Gimlio, tiel brava kiel gnomo povus 
esti, grumblis dum li trenpaŝis. 

La Kunularo haltis subite, kvazaŭ interkonsentinte sen ia ajn 
parolo. Ili aŭdis fantomecajn bruojn en la ĉirkaŭa mallumo. 
Tio eble estis nur rezulto de vento tra fendaĵoj kaj ravinetoj 
de I' rokomuro, sed la sonoj estis akraj krioj kaj sovaĝaj 
hurloj de ridado. Ŝtonoj komencisfali de la montoflanko, 
fajfante super iliaj kapoj, aŭ klakante sur la pado apude. De 
tempo al tempo ili aŭdis mallaŭtan murmuradon, kiam 
ŝtonego subenruliĝis de I' supraj kaŝitaj altoj. 

— Ni ne povas pluiri hodiaŭ nokte, — diris Boromiro. — Kiu 
volas, tiu nomu tion vento, sed en la aero estas minacaj 
voĉoj; kaj tiuj ŝtonoj estas celitaj al ni. 

— Mi jes nomas tion vento, — diris Aragorno. — Sed tio ne 
kontraŭdiras tion, kion vi asertas. Ekzistas multaj misaĵoj kaj 
neamikaĵoj en la mondo, kiuj malmulte amas tiujn, kiuj iras 
dupiede, kaj tamen ili ne estas kunligitaj al Saŭrono, sed 
vartas proprajn intencojn. luj estas en tiu ĉi mondo pli longe 
ol li. 

— Karadraso kromnomiĝis la Kruela kaj havis malbonan 
reputacion, — diris Gimlio, — antaŭ multegaj jaroj, kiam 
onidiro pri Saŭrono ne estis aŭdita ĉi tie. 

— Malmulte gravas, kiu estas la malamiko, se ni ne povos 
rezisti ties atakon, — diris Gandalfo. 

— Sed kion ni povas fari? — kriis Grinĉjo malĝoje. Li estis 
apogita al Gaja kaj Frodo, kaj li tremadis. 

— Aŭ resti, kie ni estas, aŭ reveni, — diris Gandalfo. — Ne 
valoras pluiri. Nur iom pli alte, se mi trafe memoras, tiu ĉi 
pado forlasas la klifon kaj kondukas en larĝan malprofundan 



fosaĵon funde de longa apika deklivo. Tie ni havas azilon nek 
de neĝo, nek de ŝtonoj — aŭ de io ajn alia. 

— Kaj ne valoras reiri dum la ŝtormo daŭras, — diris 
Aragorno. — Ni pasis neniun lokon dum la supreniro, kiu 
proponas pli da azilo ol tiu ĉi klifmuro, sub kiu ni nun 
troviĝas. 

— Azilon! — murmuris Sam. — Se tio ĉi estas azilo, do unu 
muro kaj neniu tegmento konsistigas domon. 

Nun la Kunularanoj kuniĝis laŭeble proksime al la klifo. Gi 
frontis al la sudo, kaj proksime al la fundo ĝi iom kliniĝis 
antaŭen, tiel ke ili esperis, ke ĝi havigos al ili iom da 
protektado kontraŭ la norda vento kaj falantaj ŝtonoj. Sed 
sporadaj blovegoj kirliĝis ĉirkaŭ iii ĉiuflanke, kaj la neĝo 
subenfluisje nuboj ĉiam pli densaj. 

lii kunkaŭris kun la dorsoj kontraŭ la muro. La poneo Vilĉjo 
staris pacience sed deprimite antaŭ la hobitoj, kaj iom ŝirmis 
ilin; sed postnelonge la driva neĝo jam atingis ĝiajn 
flankojn, kaj daŭre plialtiĝis. Se ili malhavus kunulojn pli 
altkreskajn, la hobitoj baldaŭ estus superinunditaj. 

Urĝan dormemon sentis Frodo; li sentis, ke li rapide eniĝas 
varman kaj malprecizan sonĝon. Li pensis, ke fajro varmigas 
liajn piedfingrojn, kaj el la ombroj aliflanke de I' kameno li 
aŭdis paroli la voĉon de Bilbo. Mi ne alte taksas vian 
taglibron. Neĝoŝtormo je la dek-dua dejanuaro: ne necesis 
reveni por raporti tion! 

Sed mi volis ripozi kaj dormi, Bilbo, kun fortostreĉo Frodo 
respondis, kaj tiam li sentis sin skuata, kaj li dolore revekiĝis. 
Boromiro levis lin de la tero el nesto da neĝo. 

— Tio ĉi mortigos la duonulojn, Gandalfo, — diris Boromiro. 

— Estas senutile sidadi ĉi tie ĝis la neĝo kovros niajn kapojn. 



Ni devas ion fari por nin savi. 


— Donu al ili tion ĉi, — diris Gandalfo, serĉante en sia 
tornistro kaj eltirante ledan likvorujon. — Nur po buŝpleno 
por ĉiu el ni. Gi estas ege valora. Gi estas miruvoro, distilaĵo 
de Imladriso. Elrondo donis ĝin al mi, kiam ni disiĝis. 
Ĉirkaŭigu ĝin! 


Tuj post kiam Frodo englutis iom de I' varma kaj aroma 
likvoro, li spertis novan koroforton, kaj forlasis liajn 
membrojn la peza dormemo. Ankaŭ la aliaj revigliĝis kaj 
trovis freŝajn esperon kaj agemon. Sed la neĝo ne 
malseveriĝis. Gi eĉ pli dense kirliĝis ĉirkaŭ ilin, kaj la vento 
ululis pli laŭte. 

— Kion vi opinias pri fajro? — demandis Boromiro subite. 

— La elekto ŝajnas jam proksima interfajro kaj morto, 
Gandalfo. Sendube ni estos kaŝitaj de ĉiuj neamikaj okuloj, 
kiam la neĝo jam kovros nin, sed tio nin ne helpos. 

— Vi rajtas bruligi fajron, se vi povas, — respondis Gandalfo. 

— Se ekzistas vaĉantoj, kiuj kapablas elteni tiun ĉi ŝtormon, 
ili povas nin vidi, kun aŭ sen fajro. 

Sed kvankam ili kunportis lignon kaj branĉetojn laŭ la 
konsilo de Boromiro, nek la elfo nek eĉ la gnomo sufiĉe lertis 
por bruligi flamon, kiu eltenus en la kirliĝanta vento, aŭ 
ekbrulus en la malseka hejtaĵo. Fine kaj malvolonte Gandalfo 
mem enmiksiĝis. Preninte branĉofaskon, li tenis ĝin alte dum 
momento, kaj poste kun ordona frazo naur an edraith 
ammen! li ŝovis al ĝi la finon de sia bastono. Tuj granda 
ŝpruco de verda kaj blua flamo elsaltis, kaj la ligno ekbrulis 
kaj sputis. 

— Se troviĝas vidantoj, tiam almenaŭ mi estas rivelita al ili, 

— li diris. — Mi skribis Gandalfo estas ĉi tie per signoj, kiujn 
povas legi ĉiuj de Rivendelo ĝis la elfluejoj de Anduino. 



Sed la Kunularo ne plu zorgis pri vaĉantoj aŭ neamikaj 
okuloj. Iliaj koroj ĝojis vidante la lumon de 1' fajro. La ligno 
brulis vigle; kaj kvankam ĉirkaŭ ĝi la neĝo siblis, kaj flakoj 
da neĝakvo kreiĝis sub iliaj piedoj, ili varmigis kontente 
siajn manojn je la flamaro. Tie ili staris, kliniĝante en rondo 
ĉirkaŭ la etaj dancantaj kaj flagrantaj flamoj. Ruĝa lumo 
kovris iliajn lacajn kaj zorgoplenajn vizaĝojn; malantaŭ ili la 
nokto similis nigran muron. 

Sed la ligno forbrulis rapide, kaj la neĝo daŭre faladis. 

La fajro malardiĝis, kaj la lasta branĉaro estis surĵetita. 

— La nokto forpasas, — diris Aragorno. — La tagiĝo ne 
malproksimas. 

— Se iu ajn tagiĝo kapablas trabori tiujn nubojn, — diris 
Gimlio. Boromiro elpaŝis el la rondo kaj fiksrigardis supren 
en la nigrecon. 

— La neĝado malpliiĝas, — li diris, — kaj la vento pli kvietas. 
Frodo rigardis lace la flokojn ankoraŭ falantajn el la mallumo 
por momente riveliĝi blanke per la lumo de I' mortanta fajro; 
sed longe li ne povis vidi indikon, ke ili malpliiĝas. Poste 
subite, kiam dormo denove komencis inundi lin, li konstatis, 
ke la vento ja malfortiĝis, kaj la neĝeroj iĝas pli grandaj kaj 
malpli multaj. Tre malrapide svaga lumo ekaperis. Finfine la 
neĝado tute ĉesis. 

Kiam la lumo plifortiĝis, ĝi rivelis silentan neĝvolvitan 
mondon. Sub ilia rifuĝejo estis blankaj amasiĝoj kaj kupoloj 
kaj senformaj profundaĵoj, sub kiuj la pado, kiun iii laŭiris, 
estis tute malaperinta; sed la altaĵoj supre estis kaŝitaj per 
grandaj nuboj ankoraŭ pezaj je minaco pri neĝo. 


Gimlio rigardis supren kaj skuis sian kapon. 



— Karadraso ne pardonis al ni, — li diris. — Gi havas ankoraŭ 
neĝon ĵetotan al ni, se ni pluiros. Ju pli baldaŭ ni retroiros, 
des pli bone. 

Pri tio ĉiuj konsentis, sed ilia reiro estis jam malfacila kaj 
preskaŭ neebla. Nur kelkajn paŝojn for de 1' fajrocindroj la 
neĝo profundis multajn futojn, pli alta ol la kapoj de 1' 
hobitoj; en kelkaj lokoj ĝi estis ŝovelita kaj amasigita de la 
vento je grandaj neĝdunoj kontraŭ la klifo. 

— Se Gandalfo irus antaŭ ni kun hela flamo, li eble fandigus 
travojon porvi, — diris Legolaso. La ŝtormo estis malmulte 
ĝeninta lin, kaj nur li el la Kunularo ankoraŭ havis malpezan 
koron. 

— Se elfoj kapablus superflugi montojn, ili eble alportus la 
sunon por nin savi, — respondis Gandalfo. — Sed mi devas 
havi ion por prilabori. Neĝon mi ne kapablas bruligi. 

— Nu, — diris Boromiro, — kiam kapoj senpovas, devas uziĝi 
korpoj, kiel oni diras en mia lando. La plej fortaj el ni devas 
serĉi vojon. Vidu! Kvankam ĉio estas nun neĝkovrita, nia 
vojo, kiam ni supreniris, turniĝis ĉirkaŭ tiun rokŝultron, kiu 
vidiĝas tie. Guste tie la neĝo komencis ŝarĝi nin. Se ni povus 
atingi tiun lokon, eble pruviĝus pli facile pretere. Ne temas 
pri pli ol ducent paŝoj, laŭ mia konjekto. 

— Do ni trapuŝu vojon ĝis tie, vi kaj mi! — diris Aragorno. 
Aragorno estis la plej alta en la Kunularo, sed Boromiro, ne 
multe malpli alta, estis pli larĝa kaj pezkorpa. Li iris antaŭe, 
kaj Aragorno sekvis lin. Malrapide ili ekiris, kaj baldaŭ 
strebadis malfacile. En kelkaj lokoj la neĝo atingis la 
bruston, kaj ofte Boromiro ŝajnis naĝi aŭ trabori persiaj 
brakegoj anstataŭ marŝi. 

Legolaso rigardis ilin dum kelka tempo kun la ridetantaj 
lipoj, kaj poste li turnis sin al la aliaj. 



— La plej fortaj devas serĉi vojon, ĉu? Sed diras mi: plugu 
plugisto, sed elektu lutron por naĝi, kaj por facila kurado sur 
herbo, folioj aŭ sur neĝo — elfon. 

Tion dirinte li vigle forsaltis, kaj tiam Frodo rimarkis kvazaŭ 
la unuan fojon, kvankam li delonge sciis tion, ke la elfo havis 
neniujn botojn, sed portis nur malpezajn ŝuojn, kiel ĉiam, kaj 
liaj piedoj lasis malmulte da spuro sur la neĝo. 

— Adiaŭ! — li diris al Gandalfo. — Mi iras trovi la sunon! 

— Poste, rapide kiel kuranto surfirma sablo, li forpafiĝis, kaj 
rapide atinginte la penantajn virojn, kun mansaluto li 
preterpasis ilin, rapidegis en la foron kaj malaperis post la 
rokangulon. 

La aliaj atendis kunkaŭrinte, rigardante ĝis Boromiro kaj 
Aragorno iĝis nigraj makuletoj en la blankeco. Fine ankaŭ ili 
malaperis. Tempo treniĝis. La nuboj malaltiĝis, kaj jam kelkaj 
neĝeroj denove malsupren kirliĝis. 

Pasis ĉirkaŭ unu horo, kvankam tio ŝajnis pli longa, kaj ili 
finfine ekvidis Legolason revenanta. Samtempe 
reaperis Boromiro kaj Aragorno ĉirkaŭ la vojkurbo multe 
malantaŭ li kaj venis penege laŭ la deklivo. 

— Nu, — kriis Legolaso alkurante, — la sunon mi ne alportis. 
Ĝi promenas sur la bluaj kampoj de I' sudo, kaj eta cirklo da 
neĝo sur tiu ĉi Ruĝkorna monteto ĝin tute ne ĝenas. Sed mi 
reportis ekbrilon da bona espero por tiuj, kies sorto estas 
piediri. La plej granda neĝduno el ĉiuj situas tuj post la 
turniĝo, kaj tie niaj fortuloj preskaŭ entombiĝis. Ili 
malesperis, ĝis mi revenis kaj sciigis, ke la duno estas ne pli 
dika ol muro. Kaj aliflanke la neĝo subite malpliiĝas, dum pli 
sube ĝi estas nenio alia ol kovrileto blanka porfriskigi la 
piedfingrojn de hobito. 



— Ha, estas kiel mi diris, — graŭlis Gimlio. — Tio ne estis 
ŝtormo ordinara. Gi estas malicaĵo de Karadraso. Gi ne amas 
elfojn kaj gnomojn, kaj tiu neĝduno estis kreita por malebligi 
nian eskapon. 

— Sed feliĉe via Karadraso forgesis, ke vin akompanas 
homoj, — diris Boromiro, kiu tiumomente alvenis. — Homoj 
fortikaj, se mi rajtas tion diri, kvankam homoj malpli fortikaj 
kun ŝoveliloj eble servus vin pli taŭge. Tamen, ni trapuŝis 
vojon, kaj pri tio rajtas danki ĉiuj, kiuj ne povas kuri tiel 
malpeze, kiel elfoj. 

— Sed kiel ni atingu tien, eĉ se la drivaĵon vi tratranĉis? 

— diris Grinĉjo, laŭtigante la penson de ĉiuj hobitoj. 

— Esperu! — diris Boromiro. — Mi estas laca, sed ankoraŭ 
restas al mi iom da forto, kaj ankaŭ Aragorno. Ni portos la 
etulojn. La aliaj sendube sukcesos paŝi la vojon malantaŭ ni. 
Venu, Mastro Peregrino! Mi komencos pervi. 

Li levis la hobiton. 

— Kroĉiĝu al mia dorso! Miajn brakojn mi bezonos, — li diris, 
kaj paŝis antaŭen. Aragorno kun Gaja sekvis. Grinĉjo miris 
pri lia forto, vidante la trapasejon, kiun li jam kreis sen iloj 
krom M grandaj membroj. Eĉ nun, kvankam ŝarĝita, li 
plilarĝigis la vojon portiuj, kiuj sekvos, flankenpuŝante la 
neĝon dumire. 

Ili atingis fine la grandan dunon. Gi estis ĵetita tra la 
montpadon kiel kruta kaj subita muro, kaj ĝia kresto, akra 
kvazaŭ formita per tranĉiloj, pli ol duoble superis la altecon 
de Boromiro; sed tra la mezo estis trabatita pasejo, supren- 
malsupreniranta kiel ponto. Je I' alia flanko Gaja kaj Grinĉjo 
estis demetitaj, kaj tie ili atendis kun Legolaso ĝis alvenus la 
cetero de I' Kunularo. 



Post kelka tempo Boromiro revenis portante Samon. 
Malantaŭe sur la mallarĝa sed jam multtretita padeto venis 
Gandalfo, kondukante Vilĉjon kun Gimlio sidanta inter la 
pakaĵoj. Lasta venis Aragorno portante Frodon. Ili trapasis la 
padeton; sed apenaŭ Frodo surteriĝis, kun profunda 
murmurego subenruliĝis ŝtonfalo kaj glisanta neĝo. Ties 
ŝaŭmo duonblindigis la Kunularon dum ili kaŭris ĉe la klifo, 
kaj kiam la aero denove klariĝis, ili ekvidis, ke la vojo estis 
barita malantaŭ ili. 

— Sufiĉe, sufiĉe! — kriis Gimlio. — Ni foriras laŭeble rapide! 

— Kaj efektive pertiu lasta bato la malico de I' monto ŝajnis 
elĉerpita, kvazaŭ Karadraso estus kontenta, ke la invadintoj 
estas repuŝitaj kaj ne aŭdacos reveni. La neĝminaco ĉesis; la 
nuboj komencis dispartiĝi kaj la lumo plivastiĝis. 

Kiel estis raportinta Legolaso, ili trovis, ke la neĝo pograde 
malprofundiĝis dum la subeniro, tiel ke eĉ la hobitoj povis 
marŝi. Baldaŭ ili staris denove sur la plataĵo, kie la antaŭan 
nokton ili sentis la unuajn neĝerojn. 

La mateno estis jam tre forpasinta. De I' altaĵo ili rerigardis 
okcidenten trans la subajn terenojn. Malproksime en la 
disĵetiĝo de tereno, kiu kuŝis sube de I' monto estis la valo, 
el kiu ili komencis grimpi la pasejon. 

La kruroj de Frodo doloris. Li estis ĝisoste frostigita kaj 
malsata; kaj lia kapo kirliĝis, kiam li pripensis la longan 
dolorigan marŝadon suben laŭ la deklivo. Nigraj makuletoj 
ŝvebis antaŭ liaj okuloj. Li frotis ilin, sed la nigraj makuletoj 
persistis. Malproksime sube, sed ankoraŭ alte super la 
submontetoj, malhelaj punktoj ĉirkaŭflugis en la aero. 

— La birdoj denove! — diris Aragorno, fingromontrante 
suben. 



— Tion ni jam ne povas eviti, — diris Gandalfo. — Ĉu ili estas 
bonaj aŭ misaj, aŭ tute ne koncernas nin, ni devas tuj 
subeniri. Eĉ ne sur la genuoj de Karadraso ni atendos alian 
noktiĝon! 

Malvarma vento subenbloviĝis malantaŭ ili, kiam ili turnis la 
dorson al la Ruĝkorna Pordo, kaj stumblis lace malsupren sur 
la deklivo. Karadraso estis venkinta ilin. 



4 


Vojaĝo en mallumo 

Estis vespere, kaj la griza lumo denove velkis rapide, kiam ili 
haltis por la nokto. Ili estis tre lacaj. La montojn vualis 
profundiĝanta krepusko, kaj la vento estis malvarma. 
Gandalfo permesis al ili ankoraŭ po buŝplenon de la 
rivendela miruvoro. Post kiam ili iom manĝis, li kunvokis 
interkonsiliĝon. 

— Ni kompreneble ne povas pluiri hodiaŭ vespere, — li diris. 

— La atako kontraŭ la Ruĝkornan Pordon elĉerpis nin, kaj ni 
devos ripozi ĉi tie dum iom da tempo. 

— Kaj poste kien ni iros? — demandis Frodo. 

— Antaŭ ni ankoraŭ estas nia vojaĝo kaj nia komisio, 

— respondis Gandalfo. — Alternativon ni ne havas al 
pluirado, aŭ reiro al Rivendelo. 

La vizaĝo de Grinĉjo videble kontentiĝis pro la nura mencio 
pri reiro al Rivendelo; Gaja kaj Sam suprenrigardis 
espereme. Sed Aragorno kaj Boromiro vidigis neniun signon. 
Frodo aspektis ĝenite. 

— Mi ŝatus esti denove tie, — li diris. — Sed kiel mi povu 
reiri sen honto, krom se fakte ekzistus neniu alternativo, kaj 
ni estus jam venkitaj? 

— Vi pravas, Frodo, — diris Gandalfo, — reiri signifas agnoski 
malvenkon, kaj fronti al posta malvenko pli grava. Se ni nun 
reiros, poste la Ringo devos resti tie: ni ne povos denove 
ekvojaĝi. Poste pli aŭ malpli baldaŭ Rivendelo estos sieĝata, 
kaj post mallonga kaj amara tempo ĝi estos detruita. La 
Ringofantomoj estas teruraj malamikoj, sed ili estas ankoraŭ 



nurombroj de potenco kaj teruro, kiujn ili posedos se la 
Reganta Ringo estos denove sur la mano de ilia mastro. 

— Do ni devas iri antaŭen, se ekzistas vojo, — diris Frodo 
ĝemspirante. Sam denove malĝojiĝis. 

— Ekzistas vojo, kiun ni povas provi, — diris Gandalfo. — Mi 
pensis ekde la komenco, kiam mi la unuan fojon pripensis 
tiun ĉi vojaĝon, ke ni devos ĝin provi. Sed vojo agrabla ĝi ne 
estas, kaj mi ne parolis antaŭe pri ĝi al la Kunularo. Aragorno 
kontraŭis ĝin, almenaŭ ĝis la monta transpasejo estus 
entreprenita. 

— Se temas pri vojo pli malagrabla ol la Ruĝkorna Pordo, ĝi 
ja devas esti vere misa, — diris Gaja. — Sed prefere rakontu 
al ni pri ĝi, por ke ni senprokraste sciu la plej malbonan. 

— La vojo, pri kiu mi parolas, kondukas al la Minejoj de 
Morio, — diris Gandalfo. Nur Gimlio levis la kapon; en liaj 
okuloj ekbrulis arda fajro. Ĉiuj aliaj ektimis pro la mencio de 
tiu nomo. Eĉ inter la hobitoj ĝi estis legendo de svaga timo. 

— La vojo eble kondukas al Morio, sed kial ni esperu, ke ĝi 
kondukos tra Morio? — diris Aragorno pesimisme. 

— Ĝi estas nomo malbonaŭgura, — diris Boromiro. — Cetere 
mi konstatas neniun neceson iri tien. Se ni ne povos transiri 
la montojn, ni vojaĝu suden, ĝis ni alvenos la Breĉon de 
Rohano, kie la homoj rilatas amikece al mia popolo, kaj ni 
sekvu la vojon, kiun mi iris survoje ĉi tien. Aŭ ni povus 
preterpasi kaj transiri Isenon en Longstrandon kaj 
Lebeninon, kaj tiel alveni Gondoron el la regionoj 
marproksimaj. 

— Aferoj ŝanĝiĝis post kiam vi venis norden, Boromiro, 

— respondis Gandalfo. — Ĉu vi ne aŭdis tion, kion mi sciigis 
al vi pri Sarumano? Kun tiu mi eble okupiĝos antaŭ ol ĉio 



finiĝos. Sed la Ringo devas ne proksimiĝi al Isengardo, se 
malhelpi tion iel eblos. La Breĉo de Rohano estas fermita 
kontraŭ ni dum ni vojaĝas kun la Portanto. 

» Koncerne la pli longan vojon: necesan tempon ni ne 
disponas. Ni povus pasigi unu jaron per tia vojaĝo, kaj ni 
trapasus multajn landojn, kiuj estas malplenaj kaj senazilaj. 
Tamen ili ne estas sendanĝeraj. La atentemaj okuloj de 
Sarumano kaj de la Malamiko observas ilin. Kiam vi venis 
norden, Boromiro, vi estis laŭ la okuloj de I' Malamiko nur 
hazarda vagulo el la Sudo kaj malmulte lia koncernaĵo: lian 
menson okupis persekutado de I' Ringo. Sed nun vi revenas 
kiel membro de I' Kunularo de la Ringo, kaj vin minacas 
danĝero dum via tuta restado kun ni. Tiu danĝero pliiĝos je 
ĉiu mejlo, kiun ni trapasos irante suden sub la nuda ĉielo. 

» Depost nia aperta provo pri la montara pasejo nia sorto iĝis 
streĉa, mi timas. Mi jam konstatas malmulte da espero, se ni 
ne baldaŭ malaperos dum kelka tempo kaj kovros nian 
spuron. Sekve mi konsilas, ke ni iru nek tra la montoj, nek 
ĉirkaŭ ili, sed sub ili. Tio estas ĉiuokaze vojo, kiun la 
Malamiko malplej atendos. 

— Ni ne scias, kion li atendas, — diris Boromiro. — Li eble 
vaĉos ĉiujn vojojn, ĉu probablajn, ĉu neprobablajn. Tiuokaze 
eniro al Morio signifus marŝi en kaptilon, apenaŭ preferinda 
al frapado sur la pordo de I' Malluma Turo mem. La nomo de 
Morio estas nigra. 

— Vi priparolas tion, kion vi ne konas, similigante Morion al 
la fortikaĵo de Saŭrono, — respondis Gandalfo. — El ni nur mi 
iam estis en la karcero de I' Malhela Mastro, kaj nur en ties 
pli malnova kaj malpli fortika loĝejo en Dol Gulduro. Tiuj, 
kiuj trapasas la pordon de Baraduro, ne revenas. Sed mi ne 
kondukus vin en Morion, se mankus espero reeliri. Se 
troviĝas tie orkoj, eble pruviĝos mise por ni, estas ja vere. 



Sed la plimultaj orkoj de la Nebulecaj Montoj estis dispelitaj 
aŭ detruitaj en la Batalo de 1' Kvin Armeoj. La agloj raportas, 
ke orkoj denove kuniĝas de malproksime; sed ekzistas 
espero, ke Morio estas ankoraŭ libera. Ekzistas eĉ ebleco, ke 
tie estas gnomoj, kaj ke en iu profunda halo de siaj prapatroj 
eble troviĝas Balino filo de Fundino. Kiel ajn elfalos, necesas 
treti la vojon, kiun bezono elektas! 

— Mi tretos kun vi tiun vojon, Gandalfo! — diris Gimlio. — Mi 
iros rigardi la halojn de Durino, kio ajn tie atendas — se vi 
povos trovi la pordon, kiu estas fermita. 

— Bone, Gimlio! — diris Gandalfo. — Vi kuraĝigas min. Ni 
serĉos kune la kaŝitan pordon. Kaj ni trapasos. En la ruinoj 
de r gnomoj, gnoma kapo estos malpli facile konfuzebla ol la 
elfaj aŭ homaj aŭ hobitaj. Tamen ne estos mia unua fojo en 
Morio. Mi longe serĉadis tie Trainon filon de Troro, post kiam 

li perdiĝis. Mi trapasis, kaj mi revenis viva! 

— Ankaŭ mi unu fojon trapasis la Dimrilan Pordon, — diris 
Aragorno kviete; — sed kvankam ankaŭ mi reeliris, tiu 
memoro estas tre misa. Mi ne volas eniri Morion la duan 
fojon. 

— Kaj mi ne volas eniri tien la unuan fojon, — diris Grinĉjo. 

— Ankaŭ mi ne, — murmuris Sam. 

— Kompreneble ne! — diris Gandalfo. — Kiu volas tion? Sed 
la demando estas: kiuj sekvos min, se mi kondukos vin tien? 

— Mi, — diris Gimlio entuziasme. 

— Mi, — diris Aragorno peze. — Vi sekvis mian kondukadon 
preskaŭ ĝis katastrofo en la neĝo, kaj diris ĝis nun neniun 
vorton kulpigan. Mi sekvos vian kondukadon, sejena lasta 
averto ne forturnos vin. Ne pri la Ringo, nek pri ni aliaj mi 



pensas nun, sed pri vi, Gandalfo. Kaj mi diras al vi: se vi 
trapasos la pordon de Morio, gardu vin. 

— Mi ne iros, — diris Boromiro, — krom se la voĉdono de 1' 
tuta Kunularo kontraŭas min. Kion diras Legolaso kaj la 
etuloj? Certe la voĉo de 1' Ringoportanto devus aŭdiĝi? 

— Mi ne volas iri al Morio, — diris Legolaso. 

La hobitoj diris nenion. Sam rigardis al Frodo. Finfine Frodo 
ekparolis. 

— Mi ne volas iri, — li diris, — sed mi ankaŭ ne volas rifuzi la 
konsilon de Gandalfo. Mi petas, ke ne okazu voĉdonado, ĝis 
ni estos dormintaj antaŭ la demando. Gandalfo pli facile 
ricevos voĉojn en la matena lumo ol en tiu ĉi frida malhelo. 
Kiel la vento hurlas! 

Post tiuj vortoj ĉiuj silentiĝis penseme. Ili aŭdis sibladon de 
la vento inter la rokoj kaj arboj, kaj ĉirkaŭis ilin hurlado kaj 
ululado en la malplenaj noktospacoj. 

Subite Aragorno saltleviĝis. 

— Kiel la vento hurlas! — li kriis. — Tio estas hurlado de 
lupoj. La vargoj jam venis okcidenten de I' Montoj! 

— Ĉu do necesas atendi ĝis la mateno? — diris Gandalfo. 

— Statas, kiel mi ja diris. La persekutado komenciĝis! Eĉ se 
ni ĝisvivos la aŭroron, kiu nun deziros vojaĝi suden dum la 
nokto persekutate de I' sovaĝaj lupoj? 

— Kiom malproksima estas Morio? — demandis Boromiro. 

— Estis pordo sud-okcidente de Karadraso, proksimume dek 
kvin mejlojn laŭ birda flugo, eble dudek laŭ lupokuro, 

— respondis Gandalfo pezkore. 



— Do ni ekiru tuj post ekheliĝo morgaŭ, se ni povos, — diris 
Boromiro. — Lupo aŭdebla pli malbonas ol orko tenebra. 

— Vere! — diris Aragorno, malstriktigante sian glavon en ties 
ingo. — Sed kie vargo ululas, tie ankaŭ orko cirkulas. 

— Se nur mi akceptus la konsilon de Elrondo, — murmuris 
Grinĉjo al Sam. — Mi ne taŭgas finfine. Ne sufiĉas en mi la 
sango de Bandobraso la Bovblekulo: tiuj ululoj frostigas al 
mi la sangon. Mi ne memoras iam senti min tiel mizera. 

— Mia koro lokiĝas en miaj piedfingroj, s-ro Grinĉjo, — diris 
Sam. — Sed ni ankoraŭ ne estas manĝitaj, kaj kun ni estas 
kelkaj bravuloj. Kio ajn atendas maljunan Gandalfon, mi 
vetas, ke tio ne estas lupa stomako. 

Por defendi sin dumnokte la Kunularo grimpis ĝis la supro de 
I' monteto sub kiu ili estis ŝirmintaj sin. Gin kronis nodaĵo da 
maljunaj torditaj arboj, ĉirkaŭ kiu kuŝis rompita cirklo da 
ŝtonegoj. Meze de tiu ili bruligis fajron, ĉar ne ekzistis 
espero, ke mallumo kaj silento gardos ilian spuron de eltrovo 
de r ĉasantaj bestaroj. 

Ĉirkaŭ la fajro ili eksidis, kaj tiuj, kiuj ne gardostaris, 
dormetis malserene. La kompatinda poneo Vilĉjo tremis kaj 
ŝvitis, kie ĝi staris. La hurlado de 1' lupoj jam tute ĉirkaŭis 
ilin, foje pli foje malpli proksime. En la noktoprofundo multaj 
brilaj okuloj videblis rigardantaj ĉirkaŭ la monteto. luj venis 
preskaŭ ĝis la ŝtoncirklo. Ĉe breĉo en la cirklo estis videbla 
malhela lupfiguro, kiu fikse rigardis ilin. Gi eligis treman 
hurlon, kvazaŭ ĝi estus kapitano alvokante sian roton por 
ataki. 


Gandalfo stariĝis kaj paŝis antaŭen, tenante alte sian 
bastonon. 



— Aŭskultu, lupo de Saŭrono! — li kriis. — Jen estas 
Gandalfo. Fuĝu, se valoras al vi via fihaŭto! Mi ŝrumpigos vin 
de r vosto ĝis la muzelo, se vi envenos tiun ĉi ringon. 

La lupo murmuregis kaj per granda salto direktiĝis al ili. 
Tiumomente aŭdiĝis akra kordsonoro. Legolaso estis 
arkpafinta. Laŭtiĝis malbelega kriaĉo, kaj la saltanta figuro 
klakfalis sur la teron; la elfa sago trapikis ĝian gorĝon. La 
vaĉaj okuloj subite estingiĝis. Gandalfo kaj Aragorno paŝis 
antaŭen, sed la monteto estis senvivula; la ĉasantoj fuĝis. 

Ĉie ĉirkaŭe la mallumo silentiĝis, kaj neniu hurlado aŭdiĝis 
en la susura vento. 

La nokto estis maljuna, kaj okcidente la malkreska luno 
subiradis, ekbrilante sporade tra la diseriĝantaj nuboj. 

Subite Frodo ekmoviĝe vekiĝis. Senaverte eksonis atakeme 
kaj sovaĝe ĉirkaŭ la kampo ŝtorma hurlado. Granda aro da 
vargoj estis kuniĝinta silente kaj nun atakis ilin de ĉiuj 
flankoj samtempe. 

— ĵetu hejtaĵon sur la fajron! — kriis Gandalfo al la hobitoj. 

— Elingigu viajn klingojn, kaj staru dorsaldorse! 

En la saltanta lumo, kiam la freŝa ligno ekbrulis, Frodo 
ekvidis multajn grizajn figurojn transsalti la ŝtonringon. Pli 
kaj pli da ili sekvis. Tra la gorĝo de unu grandega 
unueveninto Aragorno pikpuŝis sian glavon; per larĝa svingo 
Boromiro senkapigis alian. Apud ili staris Gimlio sur la 
fortikaj kruroj disigitaj, svingante sian gnoman hakilon. La 
pafarko de Legolaso kantadis. 

En la flagranta fajrolumo Gandalfo ŝajnis subite kreski: li 
altiĝis, granda minaca figuro kiel monumento de iu antikva 
reĝo el ŝtono starigita sur monto. Kliniĝante kvazaŭ nubo, li 
levis brulantan branĉon kaj paŝis renkonte al la lupoj. Ili 
retretis antaŭ li. Alten en la aeron li ĵetis la flamantan torĉon. 



Ĝi plibriliĝis persubita blanka radiado kiel fulmo; kaj lia 
voĉo ruliĝis tondre. 

— Nauran edraith ammen! Naurdan i ngaurhoth! — li kriis. 
Ekestis muĝo kaj krakado, kaj la arbo super li ekhavis foliojn 
kaj florojn de blindigaj flamoj. La fajro saltis de arbosupro al 
arbosupro, La tuta montoflanko estis kronita perflagranta 
lumo. La glavoj kaj tranĉiloj de I' defendantoj ekbrilis kaj 
flagris. La lasta sago de Legolaso ekbrulis en la aero 
dumfluge, kaj plonĝis brulante en la koron de granda 
lupestro. Ĉiuj aliaj fuĝis. 

Malrapide la fajro formortis ĝis restis neniom krom falantaj 
cindroj kaj flagretoj; amara fumo spiralis super la bruligitaj 
arbostumpoj kaj forbloviĝis malhele de la monteto, dum la 
unua lumo de aŭroro aperis malhele sur la ĉielo. Iliaj 
malamikoj estis dispelitaj kaj ne revenis. 

— Ĉu mi ne diris al vi, s-ro Grinĉjo? — diris Sam, eningante 
sian glavon. — Lupoj ne havos lin. Tio estis miriga, tute 
sendube! Preskaŭ forbrulis la haroj de sur mia kapo! 

Kiam venis plena lumo de I' mateno, troveblis neniuj 
postsignoj de la lupoj, kaj ili vane serĉis la kadavrojn de 1' 
mortintoj. Neniu postsigno de la batalo restis krom la 
fumnigraj arboj kaj la sagoj de Legolaso kuŝantaj sur la 
monteto. Ĉiuj estis nedifektitaj krom unu, kies sola 
postlasaĵo estis la pinto. 

— Estis, kiel mi antaŭtimis, — diris Gandalfo. — Tiuj ne estis 
lupoj ordinaraj serĉantaj nutraĵon en la sovaĝejo. Ni manĝu 
rapide kaj foriru! 

Tiun tagon la vetero ŝanĝiĝis denove, preskaŭ kvazaŭ ĝi 
estus regata de iu potenco, kiu ne plu bezonis neĝon, de 
kiam ili retretis de la pasejo, potenco, kiu nun volis havi 
klaran lumon, per kiu moviĝantoj en la sovaĝejo estus 



videblaj de malproksime. La vento turniĝadis dum la nokto 
de I' nordo al nord-okcidento, kaj nun ĝi forvelkis. La nuboj 
malaperis suden kaj la ĉielo remalfermiĝis, alta kaj blua. 
Kiam ili staris sur la montetoflanko, pretaj ekiri, pala 
sunlumo ekbrilis super la montopintoj. 

— Ni devas atingi la pordon antaŭ la sunsubiro, — diris 
Gandalfo, — aŭ mi timas, ke ni tute ne atingos ĝin. Ne estas 
malproksime, sed nia vojo eble serpentumos, ĉar ĉi tie 
Aragorno ne povas gvidi nin; li malofte tramarŝis tiun ĉi 
regionon, kaj nur unu fojon mi estis sub la okcidenta muro 
de Morio, kaj tio okazis antaŭlonge. 

» Tie ĝi troviĝas, — li diris, indikante foren sud-oriente, kie la 
flankoj de la montoj descendis apike en la ombrojn de siaj 
suboj. En la malproksimo estis malprecize videbla vico da 
nudaj klifoj, kaj meze de ili, pli alta ol la ceteraj, granda 
griza muro. — Kiam ni forlasis la pasejon mi kondukis vin 
suden, sed ne reen al nia elirpunkto, kiel eble rimarkis iuj el 
vi. Estas bone, ke mi tion faris, ĉar nun ni transiris malpli 
multajn mejlojn, kaj rapido necesas. Ni ekiru! 

— Mi ne scias, kion ni esperu, — diris Boromiro malkontente, 

— ĉu ke Gandalfo trovos tion, kion li serĉas, aŭ ke alveninte 
la klifon ni trovos, ke la pordo estas por ĉiam perdita. Ĉiuj 
eblecoj ŝajnas malbonaj, kaj plej probable ŝajnas, ke ni estos 
trafitaj inter lupoj kaj la muro. Konduku antaŭen! 

Gimlio nun marŝis antaŭe apud la sorĉisto, ĉar li tiel 
entuziasme volis alveni Morion. Kune ili gvidis la Kunularon 
reen al la montoj. La sola pravojo al Morio el okcidento estis 
kondukinta laŭ la fluejo de rivereto, Siranono, kiu elfluis de 
la klifosuboj proksime al la loko, kie staris la pordo. Sed aŭ 
Gandalfo erarvojis, aŭ la tereno ŝanĝiĝis dum la lastaj jaroj; 
ĉar li ne trovis la rivereton tie, kie li atendis trovi ĝin, nur 
kelkajn mejlojn sude de la elirpunkto. 



La mateno proksimiĝis al tagmezo, kaj ankoraŭ la Kunularo 
vagis kaj baraktis en dezerta tereno el ruĝaj ŝtonoj. Nenie ili 
povis vidi ekbrilon de akvo aŭ aŭdi ties sonon. Ĉio estis 
sterila kaj seka. Iliaj koroj peziĝis. Ili vidis neniun vivantaĵon, 
kaj sur la ĉielo estis neniu birdo; sed kion alportos la nokto, 
se ĝi trafos ilin en tiu perditejo, neniu el ili volis pripensi. 

Subite Gimlio, kiu iom urĝis antaŭe, alvokis ilin. Li staris sur 
teramaseto, indikante dekstren. Alrapidinte ili vidis sube 
profundan kaj mallarĝan kanalon. Gi estis malplena kaj 
silenta, kaj apenaŭ flueto de akvo moviĝis inter la brunaj kaj 
ruĝmakulitaj ŝtonoj de ĝia fundo; sed je la proksima bordo 
estis pado, multe rompita kaj kaduka, kiu serpentumis inter 
la ruiniĝintaj muroj kaj pavimŝtonoj de antikva ĉefvojo. 

— Ha! Jen ĝi finfine! — diris Gandalfo. — Tie ĉi kuradis la fluo 
Siranono, la Pordo-rojo, kiel oni kutimis nomi ĝin. Sed kio 
okazis al la akvo, mi ne povas konjekti; ĝi antaŭe estis 
rapida kaj brua. Venu! Ni devas plurapidi. Ni malfruiĝas. 

La Kunularo estis dolorpieda kaj laca; sed ili marŝis obstine 
laŭ la kruda serpentuma pado tra multaj mejloj. La suno 
pasis la zeniton kaj komencis okcidentiri. Post mallonga 
halto kaj rapida manĝo ili pluiris denove. Antaŭ ili la montoj 
minacis, sed ilia pado kuŝis en profunda terkavo kaj ili povis 
vidi nur la pli altajn ŝultrojn kaj la fore orientajn pintojn. 

Fine ili alvenis abruptan kurbon. Tie la vojo, kiu estis 
devajnta suden inter la rando de I' kanalo kaj apika forfalo 
de la tero maldekstre, turniĝis kaj denove kondukis rekte 
orienten. Ĉirkaŭirinte la angulon, ili vidis antaŭ si malaltan 
klifon, proksimume tridekfutan, kun supro rompita kaj 
zigzaga. Trans ĝin gutetis akvoflueto, tra larĝa fendaĵo, kiu 
ŝajnis elĉizita de akvofalo iam forta kaj plena. 



— Efektive ŝanĝiĝis la loko! — diris Gandalfo. — Sed ne 
eblas erari pri ĝi. Jen sola restaĵo de la Ŝtupara Akvofalo. Se 
mi ĝuste memoras, ekzistis ŝtuparo tranĉita el la rokoj apud 
tiu, sed la ĉefa vojo forkurbiĝis maldekstren kaj grimpis per 
pluraj rondiroj ĝis la ebena tero supre. Antaŭe estis 
malprofunda valo post la akvofalo rekte ĝis la Muroj de 
Morio, kaj la Siranono trafluis ĝin kun la pado apude. Ni iru 
vidi, kia estas nun la situacio! 

Ili trovis la ŝtonajn ŝtupojn sen malfaciloj, kaj Gimlio 
suprenkuris ilin rapide, sekvate de Gandalfo kaj Frodo. Kiam 
ili alvenis la supron ili vidis, ke ili ne povos pluiri laŭ tiu vojo, 
kaj la kialo de sekiĝo de 1' Pordo-rojo riveliĝis. Malantaŭ ili la 
subiranta Suno plenigis la friskan okcidentan ĉielon per 
ekbrilanta oro. Antaŭ ili etendiĝis malhela senmova lago. 

Nek ĉielo nek sunsubiro speguliĝis sur ĝia morna supraĵo. 
Siranono estis digita kaj plenigis la tutan valon. Trans la 
malbonaŭgura akvo baŭmis larĝaj klifoj, kies severaj fruntoj 
palis en la velka lumo: definitivaj kaj nepaseblaj. Neniun 
indikon pri pordo aŭ enirejo, nek fendeton aŭ splitiĝon Frodo 
povis vidi sur la minaca ŝtono. 

— jen estas la Muroj de Morio, — diris Gandalfo, 
fingromontrante trans la akvon. — Kaj tie iam staris la Pordo, 
la elfa Pordo fine de la vojo el Holino, laŭ kiu ni alvenis. Sed 
tiu ĉi vojo estas barita. Neniu el la Kunularo volos tranaĝi 
tiun mornan akvon je la tagofino, mi supozas. Gi aspektas 
misefi ka. 

— Ni devas trovi vojon ĉirkaŭ la nordan randon, — diris 
Gimlio. — La unua farotaĵo de I' Kunularo estas suprengrimpi 
per la ĉefa pado kaj vidi, kien tiu kondukos nin. Eĉ se lago 
ne ekzistus, ni ne povus suprenigi nian ŝarĝponeon per tiu ĉi 
ŝtuparo. 



— Sed ĉiuokaze ni ne povos kunirigi la kompatindan beston 
en la Minejojn, — diris Gandalfo. — La vojo sub la montoj 
estas vojo malluma, kaj troviĝas lokoj tiel mallarĝaj kaj 
apikaj, ke ĝi ne povos tie treti, eĉ se ni povos. 

— Povra Vilĉjo! — diris Frodo. — Mi ne antaŭvidis tion. Kaj 
povra Sam! Mi scivolas, kion li diros? 

— Mi bedaŭras, — diris Gandalfo. — Kompatinda Vilĉjo estas 
utila kunulo, kaj dolorigas mian koron lasi ĝin. Mi preferus 
vojaĝi malpli ŝarĝite kaj kunportus neniun beston, precipe 
ne tiun, kiun Sam amas, se mi akceptigus mian deziron. Mi 
timis la tutan tempon, ke ni estos devigataj sekvi tiun ĉi 
vojon. 

La tago proksimiĝis al sia fino, kaj malvarmaj steloj ekbrilis 
sur la ĉielo alte super la sunsubiro, kiam la Kunularo, laŭeble 
rapide, grimpis la deklivojn kaj alvenis la bordon de I' lago. 
Larĝe ĝi ŝajnis ne pli ol dudek aŭ tridek paŝojn en la plej 
larĝa loko. Kiom ĝi foretendiĝis suden ili ne povis vidi per la 
velkanta lumo; sed ĝia norda fino troviĝis ne pli ol 
duonmejlon de ilia starpunkto, kaj inter la ŝtonplenaj firstoj, 
kiuj ĉirkaŭis la valon, kaj la rando de I' akvo estis eĝo de 
aperta tero. Ili rapidis antaŭen, ĉar ili devis trairi unu-du 
mejlojn antaŭ ol atingi la lokon sur la kontraŭa bordo, al kiu 
Gandalfo celis; kaj poste li ankoraŭ devis trovi la pordon. 

Kiam ili alvenis la plej nordan angulon de la lago, ili trovis 
mallarĝan golfeton, kiu baris ilian vojon. Gi estis verda kaj 
stagna, elpuŝita kvazaŭ ŝlima brako al la enfermantaj 
montetoj. Gimlio paŝis antaŭen netimigite, kaj trovis, ke la 
akvo estas malprofunda, ne pli ol ĝismaleola ĉe la rando. 
Malantaŭ li ili marŝis spalire, zorge trovante sian vojon, ĉar 
sub la loloplenaj flakoj estis ŝtonoj glitigaj kaj grasaj, kaj 
surpaŝado estis perfidema. Frodo ektremis pro abomeno je 
tuŝo de I' malhela malpura akvo sur la piedoj. 



Dum Sam, lasta el la Kunularo, kondukis Vilĉjon supren al la 
seka tero je la kontraŭa flanko, aŭdiĝis mallaŭta sono: siblo 
sekvata de plaŭdo, kvazaŭ fiŝo perturbus la senmovan 
supraĵon de la akvo. Rapide turninte sin, ili vidis ondetojn, 
ombre nigrarandajn en la velka lumo: grandaj ringoj 
etendiĝis foren de punkto malproksime sur la lago. Aŭdiĝis 
bobela sono, kaj sekvis silento. La krepusko profundiĝis, kaj 
la lastajn radiojn de la sunsubiro vualis nuboj. 

Gandalfo nun iris rapidege, kaj la aliaj sekvis laŭeble rapide. 
Ili atingis la strion de seka tero inter la lago kaj la klifoj: ĝi 
estis mallarĝa, ofte malpli ol dekpaŝa, kaj ŝarĝita de falintaj 
rokoj kaj ŝtonoj; sed ili trovis vojon, premante sin al la klifo, 
forrestante de la malhela akvo laŭpove. Unu mejlon sude laŭ 
la bordo ili alvenis ileksarbustojn. Stumpoj kaj mortaj 
branĉoj putris en la malprofunda akvo, verŝajne restaĵo de 
iamaj densejoj, aŭ de dornarbaro, kiu iam randis la vojon 
trans la dronintan valon. Sed proksime sub la klifo staris, 
ankoraŭ fortaj kaj vivantaj, du altaj arboj, pli grandaj ol iuj 
ajn ileksoj iam viditaj aŭ imagitaj de Frodo. Iliaj radikegoj 
disvastiĝis de la muro ĝis la akvo. Sub la baŭmaj klifoj ili 
aspektis nuraj arbustoj, kiam vidataj en la malproksimo de 1' 
supro de I' ŝtuparo; sed nun ili etendiĝis super la kapoj, 
rigidaj, malhelaj kaj silentaj, kreante profundajn 
noktombrojn ĉirkaŭ siaj suboj, starante kiel sentinelaj 
pilastroj je la fino de la vojo. 

— Nu, jen ni estas finfine! — diris Gandalfo. — Ĉi tie finiĝis la 
elfa vojo el Holino. Ilekso estas blazono de 1' popolo de tiu 
lando, kaj ili plantis ĝin ĉi tie por signi la limon de sia regno; 
ĉar la Okcidenta pordo estis farita ĉefe por ilia uzado dum 
ilia intertraktado kun Morio. Tiuj estis tagoj pli feliĉaj, kiam 
ankoraŭ ekzistisfoje proksima amikeco inter personoj 
diversrasaj, eĉ intergnomoj kaj elfoj. 


— Ne kulpis la gnomoj, ke la amikeco velkis, — diris Gimlio. 



— Mi ne aŭdis, ke kulpis la elfoj, — diris Legolaso. 


— Mi aŭdis pri ambaŭ, — diris Gandalfo; — kaj mi ne 
juĝesprimos nun. Sed mi petegas, ke almenaŭ vi, Legolaso 
kaj Gimlio, estu amikoj, kaj helpu min. Mi bezonas vin 
ambaŭ. La pordo estas fermita kaj kaŝita, kaj ju pli baldaŭ ni 
trovos ĝin, des pli bone. Nokto proksimiĝas! 

Turninte sin al la aliaj, li diris: 

— Dum mi serĉos, bonvolu prepari vin poreniri la Minejojn. 
Ĉar ĉi tie bedaŭrinde ni devas adiaŭi nian bravan 
ŝarĝbeston. Vi devas flankenmeti multajn aĵojn, kiujn ni 
kunportis kontraŭ malfavora vetero: tion vi ne bezonos 
interne, nek, espereble, kiam ni trapasos kaj pluvojaĝos 
suden. Anstataŭe, ĉiu el ni devos porti parton de tio, kion la 
poneo portis, precipe manĝaĵon kaj la akvujojn. 

— Sed vi ne povas forlasi kompatindan Vilĉjon en tiu ĉi 
senespera loko, s-ro Gandalfo! — kriis Sam, kolera kaj 
ĉagrenita. — Tion mi ne akceptos, kaj jen vi havas. Kiam ĝi 
estas veninta tiel malproksimen kaj tiel plu! 

— Mi bedaŭras, Sam, — diris la sorĉisto. — Sed kiam la Pordo 
malfermiĝos, laŭ mia opinio vi ne povos treni internen vian 
Vilĉjon, en la longan mallumon de Morio. Vi devos elekti 
interVilĉjo kaj via mastro. 

— Li sekvus s-ron Frodo en kavernon de drako, se mi 
kondukus lin, — protestis Sam. — Estas ne malpli ol murde 
lin forsendi, kiam ĉirkaŭas ĉiuj tiuj lupoj. 

— Estos multe malpli ol murde, mi esperas, — diris Gandalfo. 
Li metis sian manon sur la kapon de I' poneo, kaj parolis per 
mallaŭta voĉo. — Iru kun vortoj gardaj kaj gvidaj. Vi estas 
saĝa besto, kaj lernis multon en Rivendelo. Trovu vojon al 



lokoj, kie vi trovos herbon, kaj tiel venu al la domo de 
Elrondo, aŭ kien ajn vi volas iri. 

»Jen, Sam! Li havos tute saman eblecon eskapi lupojn, kiel 
ni. 

Sam staris malafable apud la poneo kaj redonis neniun 
respondon. Vilĉjo, ŝajne komprenante bone, kio okazas, 
premiĝis al li, metante sian nazon al la orelo de Sam. Sam 
ekploris, kaj fuŝmanipulis la rimenojn, forprenante ĉiujn 
pakaĵojn de la poneo kaj ĵetante ilin teren. La aliaj 
dispartigis la aĵojn, amasigante ĉion, kion oni povus postlasi, 
kaj dividante la ceteron. 

Farinte tion, ili turniĝis por rigardi Gandalfon. Ŝajnis, kvazaŭ 
li farus nenion. Li staris inter la du arboj rigardante la 
sensignan muron de la klifo, kvazaŭ li traborus per la okuloj 
truon sur ĝi. Gimlio disvagis, frapante ie-tie la ŝtonon per sia 
hakilo. Legolaso estis premita al la roko, kvazaŭ aŭskultante. 

— Nu, jen ni estas tute pretaj, — diris Gaja; — sed kie estas 
la pordo? Mi vidis neniun indikon pri ĝi. 

— Gnomaj pordoj ne estas faritaj por esti videblaj kiam 
fermitaj, — diris Gimlio. — lli estas nevideblaj, kaj iliaj 
propraj mastroj ne povas ilin trovi aŭ malfermi, se ilia 
sekreto estas forgesita. 

— Sed tiu ĉi Pordo ne estis farita por esti sekreto konata nur 
al gnomoj, — diris Gandalfo, subite ekvigliĝante kaj sin 
returninte. — Krom se ĉio tute ŝanĝiĝis, okuloj, kiuj scias 
kion serĉi, povas malkovri la signojn. 

Li marŝis antaŭen al la muro. Guste inter la ombroj de la 
arboj estis glata spaco, kaj trans tiu li pasigis tien-reen siajn 
manojn, murmurante subvoĉe vortojn. Poste li retropaŝis. 



— Rigardu! — li diris. — Ĉu vi jam vidas ion? 

La luno nun brilis sur la grizan rokvizaĝon; sed dum kelka 
tempo ili povis vidi nenion alian. Poste malrapide sur la 
surfaco, kie pasis la manoj de I' sorĉisto, aperis malklaraj 
linioj, kiel sveltaj vejnoj da arĝento etendiĝantaj en la ŝtono. 
Unue ili ne estis pli ol palaj filandraĵoj, tiel fajnaj, ke ili nur 
ekbrilis sporade, kie la Luno trafis ilin, sed grade ili 
plilarĝiĝis kaj pliklariĝis, ĝis la desegnon oni povis diveni. 

Ĉe la supro, tiel alte kiel Gandalfo povis atingi, estis arkaĵo 
de interplektitaj literoj de la elfa skribmaniero. Sube, 
kvankam la fadenoj estis diversloke malklaraj aŭ rompitaj, 
estis videblaj konturoj de amboso kaj martelo, super Muj 
estis krono kun sep steloj. Sube de tiuj estis du arboj, 
portante po krescentan lunon. Pli klare ol ĉiuj ĉi forte brilis 
meze de la pordo unuopa stelo kun multaj radioj. 

— Tiuj estas la emblemoj de Durino! — kriis Gimlio. 

— Kaj jen la Arbo de I' Altaj Elfoj! — diris Legolaso. 

— Kaj la Stelo de I' Domo de Feanoro, — diris Gandalfo. — lli 
estas kreitaj el ithildin, kiu spegulas nurstellumon kaj 
lunlumon, kaj dormas ĝis ĝi estas tuŝita de iu, kiu elparolas 
vortojn jam delonge forgesitajn en Mez-Tero. Pasis longa 
tempo, de kiam mi aŭdis ilin, kaj mi pensis profunde antaŭ 
ol mi povis revoki ilin en mian menson. 




— Kion diras la skribaĵo? — demandis Frodo, kiu provis 
deĉifri la surskribon sur la arkaĵo. — Mi supozis, ke mi konas 
la elfajn literojn, sed tiujn mi ne scias legi. 

— La vortoj estas laŭ la elf-lingvo de la Okcidento de Mez- 
Tero dum la Praaj Tagoj, — respondis Gandalfo. — Sed ili 
diras nenion gravan al ni. Ili diras nur: La Pordoj de Durino, 
Mastro de Morio. Parolu, amiko, kaj eniru. Kaj sube estas 
skribita ete kaj malforte: Mi, Narvio, faris ilin, Celebrimboro 
de Holino desegnis tiujn ĉi signojn. 

— Kion ĝi celas per parolu, amiko, kaj eniru? — demandis 
Gaja. 

— Tio estas sufiĉe klara, — diris Gimlio. — Se vi estas amiko, 
diru la pasvorton, kaj la pordo malfermiĝos, kaj vi povos 
eniri. 

— Jes, — diris Gandalfo, — tiu pordo estas probable regata 
per vortoj. luj gnomaj pordoj malfermiĝas nur je specialaj 





horoj, kaj por apartaj personoj; kaj iuj havas serurojn kaj 
ŝlosilojn, kiuj estastamen bezonataj, kiam ĉiuj necesaj horoj 
kaj vortoj estas konataj. Tiu ĉi pordo havas neniun ŝlosilon. 
Dum la tagoj de Durino ĝi ne estis sekreta. Gi kutime staris 
malfermita kaj pordogardantoj sidis ĉi tie. Sed se ili estis 
malfermitaj, ĉiu kiu konis la malferman vorton povis ĝin diri 
kaj trapasi. Almenaŭ, tiel estas registrite, ĉu ne, Gimlio? 

— Estas, — diris la gnomo. — Sed kia estis la vorto, tio ne 
estas rememorata. Narvio kaj lia metieco kaj ĉiuj liaj 
similuloj malaperis de la tero. 

— Sed ĉu ne vi konas la vorton, Gandalfo? — demandis 
Boromiro surprizite. 

— Ne! — diris la sorĉisto. 

La aliaj aspektis konsternite; nur Aragorno, kiu bone konis 
Gandalfon, restis silenta kaj senperturba. 

— Do kiom utilis treni nin al tiu ĉi malbenita loko? — kriis 
Boromiro, retrorigardante ektreme al la malhela akvo. — Vi 
diris al ni, ke vi iam trapasis la Minejojn. Kiel tio povis okazi, 
se vi ne sciis, kiel eniri? 

— La respondo al via unua demando, Boromiro, — diris la 
sorĉisto, — estas ke la vorton mi ne konas — ĝis nun. Sed ni 
baldaŭ vidos. Kaj, — li aldonis, kun ekbrilo en I' okuloj sub la 
vilaj brovoj, — vi rajtos demandi, kiom utilas miaj faroj, kiam 
ili pruviĝos senutilaj. Rilate vian alian demandon: ĉu vi 
dubas mian rakonton? Aŭ ĉu restas al vi neniom da sagaco? 
Mi ne eniris laŭ tiu ĉi vojo. Mi alvenis el la oriento. 

» Se vi volas scii, mi diros al vi, ke tiu ĉi pordo malfermiĝas 
elen. El interne oni povas ŝovmalfermi ĝin per la manoj. El 
ekstere nenio movos ĝin krom la ordona sorĉaĵo. Oni ne 
povas devigi malfermon enen. 



— Kion vi intencas fari, do? — demandis Grinĉjo, netimigite 
de r vilaj brovoj de la sorĉisto. 

— Bati la pordon per via kapo, Peregrino Tjuko, — diris 
Gandalfo. 

— Sed se tio ne frakasos ĝin, kaj al mi estos permesata iom 
da trankvilo sen stultaj demandoj, mi serĉos la malfermajn 
vortojn. Mi iam konis ĉiun sorĉaĵon en ĉiuj lingvoj de elfoj, 
homoj aŭ orkoj, kiujn oni iam ajn uzis tiucele. Mi povas 
ankoraŭ memori centon da ili sen fosado en mia menso. Sed 
nur kelkaj provoj, ŝajnas al mi, estos bezonataj; kaj mi ne 
devos peti Gimlion pri vortoj de I' sekreta gnom-lingvo, kiun 
ili instruas al neniu. La malfermaj vortoj estis elfaj, kiel la 
skribado sur la arkaĵo: tio ŝajnas certa. 

Li denove alpaŝis la rokon, kaj tuŝis leĝere per sia bastono la 
arĝentan stelon en la mezo sub la signo de 1' amboso. 

Annon edhellen, edro hi ammen! 

Fennas nogothrim, lasto beth lammen! 

li diris per komanda voĉo. La arĝentaj linioj velkis, sed la 
sensigna griza ŝtono ne moviĝis. 

Multfoje li ripetis tiujn vortojn laŭ diversaj ordoj, aŭ variigis 
ilin. Poste li provis aliajn sorĉaĵojn, unu post alia, parolante 
jen pli rapide kaj pli laŭte, jen mallaŭte kaj malrapide. Poste 
li elparolis multajn unuopajn vortojn de la elfa lingvo. Nenio 
okazis. La klifo baŭmis en la nokton, la sennombraj steloj 
ekbrulis, la vento fride blovis, kaj la pordo restis senmova. 

Denove Gandalfo aliris la muron, kaj levinte alte siajn 
brakojn li parolis laŭ tonoj de komando kaj koleriĝo. 

— Edro, edro! — li kriis, kaj frapis la rokon per sia bastono. 

— Malfermiĝu, malfermiĝu! — li kriegis, kaj sekvis tion per la 



sama ordono en ĉiu lingvo iam ajn parolita en la Okcidento 
de Mez-Tero. Poste li ĵetis sian bastonon sur la teron, kaj 
sidiĝis silente. 

Tiumomente de malproksime la vento alportis al iliaj 
aŭskultantaj oreloj hurladon de lupoj. Vilĉjo ektremis pro 
timo, kaj Sam saltis al ĝia flanko kaj fiustris mallaŭte al ĝi. 

— Ne lasu ĝin forkuri! — diris Boromiro. — Ŝajnas al mi, ke ni 
ankoraŭ bezonos ĝin, se la lupoj nin ne trovos. Kiom mi 
malamegas tiun ĉi filagon! — Li klinis sin kaj preninte 
ŝtonegon ĵetis ĝin en la malhelan akvon. 

La ŝtono malaperis kun softa frapo; sammomente okazis viŝo 
kaj bobelo. Grandaj ondiĝantaj ringoj formiĝis sur la surfaco 
ĉirkaŭ la loko, kie falis la ŝtono, kaj tiuj moviĝis malrapide al 
la subo de I' klifo. 

— Kial vi faris tion, Boromiro? — diris Frodo. — Ankaŭ mi 
malamegas tiun ĉi lokon, kaj mi timas. Mi ne scias pro kio: 
ne lupoj, nek la mallumo malantaŭ la pordo, sed io alia. Mi 
timas la lagon. Ne perturbu ĝin! 

— Se nur ni povus foriri! — diris Gaja. 

— Kial Gandalfo ne faras ion rapide? — diris Grinĉjo. 
Gandalfo malatentis ilin. Li sidis kun klinita kapo, aŭ 
malespere aŭ zorge penseme. La morna hurlado de I' lupoj 
aŭdiĝis denove. La ondiĝoj sur la akvo kreskis kaj 
pliproksimiĝis; iuj jam lekis la bordon. Kun subito, kiu timigis 
ilin ĉiujn, la sorĉisto saltstariĝis. Li estis ridanta. 

— Jen mi havas! — li kriis. — Kompreneble, kompreneble! 
Absurde simpla, kiel la plimultaj enigmoj, kiam vi trovas la 
respondon. 



Enmaniginte sian bastonon, li ekstaris antaŭ la roko kaj diris 
per klara voĉo: 

— Mellon! 

La stelo ekbrilis mallonge kaj denove velkis. Poste, silente, 
granda pordo konturiĝis, kvankam nekfendeto nek kunmeto 
estis videbla pli frue. Malrapide ĝi disiĝis meze kaj svingiĝis 
elen, colon post colo, ĝis ambaŭ klapoj apogiĝis al la muro. 
Tra la malfermaĵo estis videbla ombreca ŝtuparo, kiu 
supreniris apike; sed preter la unuaj ŝtupoj la mallumo pli 
profundis ol la nokto. La Kunularo rigardis mirigite. 

— Mi malpravis finfine, — diris Gandalfo, — kaj ankaŭ 
Gimlio, Gaja, ĉu vi kredas, montris la ĝustan vojon. La 
malferma vorto estis skribita sur la arkaĵo la tutan tempon! 

La traduko devis esti: Diru “Amiko” kaj eniru. Mi devis nur 
elparoli la elfan vorton amiko kaj la pordo malfermiĝis. Tute 
simpla. Tro simpla por klera konmajstro dum tiuj ĉi 
suspektemaj tagoj. Tiuj estistagoj pli feliĉaj. Nun ni ekiru! 

Li paŝis antaŭen kaj metis piedon sur la unuan ŝtupon. Sed 
tiumomente okazis pluraj aferoj. Frodo sentis, ke io kaptas 
lian maleolon, kaj li falis kriante. Vilĉjo sovaĝe timhenis, 
turniĝis kaj forkuris laŭ la lagobordo en la mallumon. Sam 
saltis post ĝin, poste aŭdinte la krion de Frodo li rekuris, 
plorante kaj sakrante. La aliaj svinge turniĝis kaj vidis ŝaŭmi 
la akvon de I' lago, kvazaŭ serpentaro alnaĝus de la suda 
fino. 

El la akvo longa sinua tentaklo estis rampinta; ĝi estis 
palverda, fosforeska kaj malseka. Gia fingrohava finaĵo 
kaptis la piedon de Frodo kaj trenis lin en la akvon. Sam 
surgenue nun hakis ĝin pertranĉilo. 

La tentaklo rezignis pri Frodo, kaj Sam fortiris lin, vokante 
por helpo. Dudek aliaj tentakloj elvenis ondiĝe. La malhela 



akvo ŝaŭmis, kaj la aero haladzis. 


— Tra la pordon! Supren laŭ la ŝtuparo! Rapide! — kriis 
Gandalfo retrosaltante. Instigante ilin forlasi la hororon, kiu 
ŝajnis enradikigi en la teron ĉiujn krom Sam, li pelis ilin 
antaŭen. 

Nur ĝustatempe. Sam kaj Frodo supreniris nur unu-du 
ŝtupojn, kaj Gandalfo apenaŭ ekgrimpis, kiam la palpantaj 
tentakloj tordiĝe transis la mallarĝan bordon kaj ekpalpis la 
klifmuron kaj la pordon. Unu tordiĝis trans la sojlon 
rebrilante sub la stellumo. Gandalfo turniĝis kaj paŭzis. Se li 
pripensis, kiu vorto fermos denove la pordon de interne, tio 
ne necesis. Multaj volviĝantaj brakoj kaptis ambaŭflanke la 
pordoklapojn kaj perterura forto svingis ilin. Kun frakasa 
eĥo ili klakfermiĝis, kaj ĉia lumo estis perdita. Bruo de ŝirado 
kaj krakado aŭdiĝis obtuze tra la peza ŝtono. 

Sam, kroĉiĝinte al la brako de Frodo, kolapsis sur ŝtupon en 
la nigra mallumo. 

— Kompatinda Vilĉjo! — li diris per sufokiĝa voĉo. 

— Kompatinda Vilĉjo! Lupoj kaj serpentoj! Sed la serpentoj 
tro perturbis lin. Mi devis elekti, s-ro Frodo. Vin mi devis 
akompani. 

Ili aŭdis Gandalfon resubeniri la ŝtuparon kaj puŝi sian 
bastonon kontraŭ la pordon. Ekskuiĝis la ŝtono kaj la ŝtuparo 
tremis, sed la pordo ne malfermiĝis. 

— Nu, nu! — diris la sorĉisto. — La pasejo estas barita jam 
malantaŭ ni, kaj restas nur unu elirejo — aliflanke de la 
montoj. Mi timas pro la bruo, ke ŝtonegoj estas amasigitaj, 
kaj la arboj elradikitaj, kaj ĵetitaj al la pordo. Mi bedaŭras, 
ĉar la arboj estis belaj, kaj staradis tiom longe. 



— Mi sentis, ke proksimas io fia, ekde kiam mia piedo tuŝis la 
akvon, — diris Frodo. — Kio estis tiu aĵo, aŭ ĉu ili estis 
multaj? 

— Mi ne scias, — respondis Gandalfo; — sed ĉiujn tentaklojn 
gvidis unuopa celo. lo rampis, aŭ estis elpelita el malhelaj 
akvoj sub la montoj. En la profundejoj de la mondo estas 
kreaĵoj pli praaj kaj pli fiaj ol orkoj! 

Li ne voĉigis sian penson, ke kio ajn estis la lagloĝanto, ĝi 
kaptis Frodon unue el la tuta Kunularo. 

Boromiro murmuris subvoĉe, sed la eĥanta ŝtono plialtigis la 
sonon al raŭka flustro aŭdebla de ĉiuj: 

— En la profundejoj de la mondo! Kaj tien ni iras kontraŭ mia 
volo. Kiu kondukos nin nun en tiu ĉi mortiga mallumo? 

— Mi, — diris Gandalfo, — kaj Gimlio marŝos kun mi. Sekvu 
mian bastonon! 

Antaŭenirante laŭ la granda ŝtuparo, li tenis alte sian 
bastonon, kaj de ties pinto vidiĝis malbrila radiado. La larĝa 
ŝtuparo estis fortika kaj sendifekta. Ducent ŝtupojn ili 
kalkulis, larĝajn kaj malprofundajn; kaj ĉe la supro ili trovis 
arkaĵan koridoron kun ebena planko kondukantan antaŭen 
en la malhelon. 

— Ni sidu por ripozi kaj ion manĝi, ĉi tie en la koridoro tial ke 
ni ne trovas manĝoĉambron! — diris Frodo. Li jam komencis 
forskui la timegon pro I' kroĉiĝinta brako, kaj subite li spertis 
ekstreman malsaton. 

Ĉiuj bonvenigis la proponon; kaj ili sidiĝis sur la supraj 
ŝtupoj, malhelaj figuroj en la malhelo. Post la manĝo, 
Gandalfo donis al ĉiuj po trian gluteton de I' miruvoro de 
Rivendelo. 



— Ne multe pli longe ĝi haveblos, mi timas, — li diris, — sed 
ŝajnas al mi, ke ni bezonas ĝin post tiu teruraĵo ĉe la pordo. 
Kaj krom se ni ege bonŝancos, ni bezonos la tutan restaĵon 
antaŭ ol ni vidos la alian flankon! Traktu zorge ankaŭ la 
akvon! Ekzistas en la Minejoj multaj rojoj kaj putoj, sed ili 
estas netuŝindaj. Ni eble ne havos okazon plenigi niajn ujojn 
kaj botelojn ĝis ni descendos en Dimrilan Valon. 

— Kiom longe tio postulos? — demandis Frodo. 

— Mi ne scias, — respondis Gandalfo. — Tio dependas de 
multaj hazardoj. Sed rektire, sen akcidento aŭ vojperdo, ni 
bezonos tri aŭ kvar marŝadojn, mi konjektas. Ne povas temi 
pri malpli ol kvardek mejloj de la Okcidenta ĝis la Orienta 
pordo laŭ rekta linio, kaj la vojo eble serpentumos multe. 

Post nur mallonga ripozo ili denove ekiris. Ĉiuj tre volis 
kompletigi la vojaĝon kiel eble plej rapide kaj volonte pretis, 
malgraŭ laco, daŭrigi la marŝadon dum pluraj horoj. 

Gandalfo marŝis la unua, kiel antaŭe. Persia maldekstra 
mano li alte tenis sian glimantan bastonon, kies lumo 
montris nur la teron antaŭ liaj piedoj; per la dekstra li tenis 
sian glavon Glamdringo. Malantaŭ li marŝis Gimlio, kies 
okuloj ekbriletis pro 1' malforta lumo dum li turnis sian kapon 
de flanko al flanko. Malantaŭ la gnomo marŝis Frodo, kaj li 
estis elingiginta la mallongan glavon Piko. Neniom ekbrilis la 
klingoj de Piko aŭ de Glamdringo; kaj tio estis iom konsola, 
ĉar estante faraĵoj de 1' elfaj forĝistoj dum la Praaj Tagoj, tiuj 
glavoj brilis per malvarma lumo, se proksimis iuj orkoj. 
Malantaŭ Frodo iris Sam, poste Legolaso, la junaj hobitoj kaj 
Boromiro. En la mallumo malantaŭe, severa kaj silenta, 
marŝis Aragorno. 

La koridoro plurfoje turniĝis kaj poste ekiris malsupren. Gi 
daŭre descendis dum longa tempo antaŭ ol ĝi denove 
niveliĝis. La aero iĝis varmega kaj sufoka, sed ĝi ne estis 



malpura, kaj kelkfoje ili sentis sur siaj vizaĝoj kurentojn da 
aero pli malvarmeta, eliranta el duone konstateblaj breĉoj en 
la muroj. Tiuj estis multaj. Per la pala radiado de 1' bastono 
de la sorĉisto, Frodo ekvidetis ŝtuparojn, arkaĵojn kaj aliajn 
koridorojn kaj tunelojn, deklivantajn supren, apike subirajn 
aŭ malfermiĝantajn sensigne malhele je ambaŭ flankoj. Gi 
estis konfuza superĉia memorebleco. 

Gimlio malmulte helpis Gandalfon, krom per sia brava 
kuraĝo. Almenaŭ lin ne ĝenis, kiel la plimultajn aliajn, la 
simpla mallumo mem. Ofte la sorĉisto konsultis lin ĉe lokoj, 
kie la vojelekto estis dubinda, sed ĉiam Gandalfo havis la 
deeidan voĉon. La Minejoj de Morio estis grandaj kaj 
komplikaj super la imago de Gimlio, filo de Gloino, malgraŭ 
tio, ke li estis gnomo de 1' monta gento. Al Gandalfo la 
svagaj memoroj pri vojaĝo antaŭlonge nun malmulte helpis, 
sed eĉ en la malhelo kaj malgraŭ ĉiuj serpentumoj de I' vojo 
li sciis, kien li volas iri, kaj li ne hezitis, se troviĝis pado 
kondukanta al lia celo. 

— Ne timu! — diris Aragorno. Estis paŭzo pli longa ol kutime, 
kaj Gandalfo kaj Gimlio interflustradis; la aliaj amasiĝis 
malantaŭe, zorgoplene atendante. — Ne timu! Mi akompanis 
lin dum multaj vojaĝoj, eĉ se neniam sur vojo tiom malluma; 
kaj en Rivendelo estas rakontoj pri pli grandaj liaj faroj ol 
tiuj, kiujn mi ĉeestis. Li ne devios — se pado trovebla 
ekzistas. Li enkondukis nin ĉi tien spite al niaj timoj, sed li 
elkondukos nin denove, kiom ajn tio kostos al li. Li pli certe 
trovas la vojon hejmen en blindiga nokto, ol la katoj de I' 
Reĝino Berutiela. 

Estis feliĉe por la Kunularo, ke ĝi havis tian gvidanton. 
Mankis hejtaĵo kaj ebleco krei torĉojn, ĉar pro la frenezeca 
baraktado ĉe la pordo multaj aĵoj estis postlasitaj. Sed sen iu 
ajn lumo ili certe trafus malsukcesigojn. Ne nurtroviĝis 
multaj vojoj elekteblaj, sed en multaj lokoj estis truoj kaj 



enfalejoj, kaj malhelaj putoj apudpade, pro kiuj iliaj pasantaj 
paŝoj reeĥis. Ekzistis fendaĵoj kaj abismetoj en la muroj kaj 
planko, kaj de tempo al tempo apertiĝis fendo antaŭ iliaj 
piedoj. La plej larĝa estis sepfuta, kaj longan tempon 
bezonis Grinĉjo antaŭ ol li ekhavis sufiĉe da kuraĝo por 
transsalti la timigan truon. Bruo de kirliĝanta akvo leviĝis de 
malproksima subo, kvazaŭ iu granda muelrado turniĝus en 
la profundo. 

— Ŝnuro! — murmuris Sam. — Mi sciis, ke ĝi mankos al mi, 
se mi ne kunportas ĝin! 

Ju pli oftiĝis tiuj danĝeroj, des malpli rapide ili marŝis. Jam 
ŝajnis, ke ili tretis pluen, pluen, senfine ĝis la radikoj de 1' 
monto. Ili estis pli ol lacaj, tamen ne havigis konsolon la 
penso pri halto ie. La spirito de Frodo fortiĝis dum kelka 
tempo post lia eskapo, kaj post manĝado kaj gluto de I' 
likvoro; sed nun trarampis en li sento de maltrankvilo 
kreskanta al timego. Kvankam li estis kuracita en Rivendelo 
post la tranĉilbato, tiu severa vundo ne estis sen postefiko. 
Liaj sentumoj estis pli akraj kaj pli konstatis aferojn 
nevideblajn. Unu indiko pri ŝanĝiĝo, kiun li baldaŭ rimarkis, 
estis, ke li kapablis pli multon vidi en la malhelo ol iu ajn el 
siaj kunuloj, eble escepte de Gandalfo. Kaj li estis ĉiuokaze 
portanto de la Ringo: ĝi pendis sur sia ĉeno sur lia brusto, 
kaj kelkfoje ŝajnis tre peza. Li sentis certecon de fio antaŭe 
kaj malantaŭe, sed li diris nenion. Li tenis pli firme la tenilon 
de sia glavo kaj persiste pluiris. 

La Kunularb malantaŭ li malofte parolis, kaj tiam nur per 
hastaj flustroj. Aŭdiĝis neniu sono krom la sono de la propraj 
piedoj; obtuza stompo de I' gnomaj botoj de Gimlio; peza 
paŝado de Boromiro; leĝeraj paŝoj de Legolaso; mallaŭta 
apenaŭ aŭdebla frapetado de hobitaj piedoj; kaj en la 
malantaŭo la malrapidaj firmaj piedsonoj de Aragorno kun 
ties longa paŝo. Kiam ili haltis momente ili aŭdis tute nenion. 



krom foje okaza mallaŭta fluetado kaj gutado de nevidebla 
akvo. Tamen Frodo komencis aŭdi aŭ imagi, ke li aŭdas ion 
alian: similan al malforta sono de molaj nudaj piedoj. Gi 
neniam sufiĉe laŭtis aŭ proksimis, ke li estu certa, ke li 
aŭdas ĝin; sed komenciĝinte, ĝi neniam ĉesis, dum la 
Kunularo iradis. Sed ĝi ne estis eĥo, ĉar kiam ili haltis ĝi plu 
frapetadis sola, kaj poste senmoviĝis. 

Estis jam post la noktiĝo, kiam ili eniris la Minejon. Ili 
progresis dum pluraj horoj kun nur mallongaj haltoj, kiam 
Gandalfo alvenis sian unuan gravan dilemon. Antaŭ li staris 
larĝa malhela arkaĵo kondukanta al tri koridoroj: ĉiuj iris laŭ 
la sama ĝenerala direkto orienten, sed la maldekstra 
koridoro plonĝis suben, dum la dekstra supreniris, kaj la 
meza vojo ŝajnis pluiri, glata, ebena kaj nivela sed tre 
mallarĝa. 

— Mi tute ne memoras tiun ĉi lokon! — diris Gandalfo, 
starante hezite sub 1' arkaĵo. Li alte tenis sian bastonon, 
esperante trovi iun indikon aŭ surskribon, kiu eble helpus 
lian elekton; sed nenio tia estis videbla. — Mi estas tro laca 
por decidi, — li diris, skuante sian kapon. — Kaj mi supozas, 
ke vi ĉiuj estas tiel lacaj kiel mi, aŭ pli lacaj. Prefere ni haltu 
ĉi tie dum la restaĵo de la nokto. Vi scias, kion mi celas! Ĉi 
tie estas ĉiam mallume; sed ekstere la malfrua luno rajdas 
okcidenten kaj la meza noktojam pasis. 

— Kompatinda Vilĉjo! — diris Sam. — Mi scivolas, kie li estas. 
Espereble tiuj lupoj ankoraŭ ne trafis lin. 

Maldekstre de 1' granda arkaĵo ili trovis ŝtonan pordon; ĝi 
estis duone fermita, sed svingiĝis malantaŭen facile pro 
milda ŝovo. Post ĝi ŝajnis etendiĝi larĝa ĉambro ĉizita el la 
roko. 



— Zorge! Zorge! — kriis Gandalfo, kiam Gaja kaj Grinĉjo 
ŝoviĝis antaŭen, kontentaj trovi lokon, kie ili povus ripozi 
kun almenaŭ iomete pli forta sento pri ŝirmateco ol en la 
aperta koridoro. — Zorge! Vi ankoraŭ ne scias, kio enestas. 

Mi iros la unua. 

Li eniris singarde, kaj la aliaj spaliris malantaŭe. 

— Jen! — li diris, indikante persia bastono la mezon de I' 
planko. Antaŭ liaj piedoj ili vidis grandan rondan truon kiel 
supron de puto. Rompitaj rustaj ĉenoj kuŝis rande kaj 
subeniris en la nigran ŝakton. Ŝtoneroj kuŝis proksime. 

— lu el vi povis enfali kaj ankoraŭ scivoli, kiam vi frapos la 
fundon, — diris Aragorno al Gaja. — Lasu la gvidanton iri la 
unua, dum tian vi havas. 

— Tio ĉi ŝajnas estinti gardista ĉambro, kreita por vaĉado de 
I' tri koridoroj, — diris Gimlio. — Tiu truo estis evidente puto 
por uzado far la gardistoj, kovrita de ŝtona kovrilo. Sed la 
kovrilo estas rompita, kaj ni ĉiuj devas esti singardaj en la 
mallumo. 

Grinĉjo sentis sin logata de la puto. Dum la aliaj malvolvis 
lankovrilojn kaj pretigis dormejojn apud la muroj de I' 
ĉambro, laŭeble malproksime de la truo en la planko, li 
rampis ĝis la rando kaj enrigardis. Ŝajnis frapi lian vizaĝon 
frosta aero, leviĝanta el nevideblaj profundoj. Pro subita 
impulso li palpserĉis lozan ŝtonon kaj lasis ĝin enfali. Li 
sentis sian koron bati multfoje antaŭ ol ekestis sono. Poste 
malproksime sube, kvazaŭ la ŝtono enfalus profundan akvon 
en iu kaverna loko, aŭdiĝis plaŭd, tre dista, sed plilaŭtigita 
kaj ripetita en la kava ŝakto. 

— Kio estas tio? — kriis Gandalfo. Li estis malŝarĝita, kiam li 
aŭdis, kion faris Grinĉjo; sed li estis kolera, kaj Grinĉjo povis 
vidi ekbrilon de lia okulo. — Stultulo Tjuko! — li graŭlis. 



— Tio ĉi estas serioza vojaĝo, ne hobita promenado. Enĵetu 
vin mem la venontan fojon, kaj poste vi ne plu estos ĝena. 
Jam silentu! 

Nenio pli aŭdiĝis dum pluraj minutoj; sed poste el la 
profundaĵo leviĝis mallaŭtaj frapoj: tom-tap, tap-tom. Ili 
ĉesis, kaj kiam la eĥoj forvelkis, ili estis ripetitaj: tap-tom, 
tom-tap, tap-tap, tom. Ili sonis maltrankvilige kiel iaj 
signaloj; sed post kelka tempo la frapado forvelkis kaj ne plu 
aŭdiĝis. 

— Tio estis la sono de martelo, aŭ tion mi neniam antaŭe 
aŭdis, — diris Gimlio. 

— Jes, — diris Gandalfo, — kaj ĝi ne plaĉas al mi. Gi eble ne 
rezultiĝis de 1' stulta ŝtono de Peregrino; sed probable io 
estas perturbita, kiu prefere estus lasita sen ĝeno. Mi petas, 
ke vi faru nenion similan estontece! Ni esperu profiti iom da 
ripozo sen plua ĝenado. Vi, Grinĉjo, prenu la unuan vaĉon, 
kiel kompensaĵon, — li graŭlis, volvante sin per lankovrilo. 

Grinĉjo sidis mizere apud la pordo en la kompleta mallumo; 
sed li daŭre sin turnadis, timante, ke io nekonata elrampos 
el la puto. Li sopiris kovri la truon, eĉ se nur per lankovrilo, 
sed li ne kuraĝis moviĝi aŭ proksimiĝi al ĝi, malgraŭ tio, ke 
Gandalfo ŝajnis dormanta. 

Fakte, Gandalfo estis maldorma, kvankam li kuŝis senmove 
kaj silente. Li profunde pensadis, provante revoki ĉiun 
memoron pri sia antaŭa vojaĝo en la Minejoj, kaj 
pripensante maltrankvile la postan farotaĵon; erara turniĝo 
nun eble estus katastrofa. Post unu horo li leviĝis kaj alvenis 
Grinĉjon. 

— Iru en angulon kaj iom dormu, knabo mia, — li diris per 
afabla tono. — Vi deziras dormi, mi supozas. Mi tute ne 
povas, do prefere mi plenumu la vaĉon. 



— Mi scias, kio min perturbas, — li murmuris, sidiĝante apud 
la pordo. — Mi bezonas fumi! Mi tion ne gustumis depost la 
mateno antaŭ la neĝoŝtormo. 

La lasta vido de Grinĉjo, kiam li endormiĝis, estis malhela 
bildo pri 1' maljuna sorĉisto kaŭranta sur la planko, ŝirmante 
ardan ligneron en siaj nodozaj manoj inter la genuoj. La 
flagro momente vidigis lian akran nazon, kaj la nubeton da 
fumo. 

Estis Gandalfo, kiu vekis ilin ĉiujn. Li sidis kaj vaĉis tute sola 
dum ĉirkaŭ ses horoj, kaj permesis, ke la ceteraj ripozu. 

— Kaj dum la nokta vaĉado mi decidiĝis, — li diris. — Al mi 
ne plaĉas la sento de 1' meza vojo; kaj ne plaĉas la odoro de 
I' maldekstra vojo: tie sube la aero malpuras, aŭ gvidisto mi 
ne estas. Mi elektos la dekstran koridoron. Jam estas tempo, 
ke ni denove supreniru. 

Dum ok malhelaj horoj, ne enkalkulante du mallongajn 
haltojn, ili marŝis pluen; kaj ili renkontis neniun danĝeron, 
kaj aŭdis nenion, kaj vidis nenion krom la malfortan ekbrilon 
de la bastono de I' sorĉisto zigzaganta kiel marĉfajrero antaŭ 
ili. La elektita koridoro serpentumis grade supren. Laŭ ilia 
juĝkapablo ĝi progresis laŭ grandaj suprenirantaj kurbiĝoj, 
kaj leviĝante ĝi iĝis pli alta kaj pli larĝa. Ne plu estis enirejoj 
al aliaj galerioj aŭ tuneloj ambaŭflanke, kaj la planko estis 
ebena kaj sendamaĝa, sen truoj aŭ fendetoj. Evidente ili 
estis trafintaj iam gravan ĉefvojon; kaj ili iris pli rapide ol 
dum la unua marŝado. 

Tiamaniere ili progresis proksimume dek kvin mejlojn, se 
mezuri laŭ rekta linio orienten, kvankam efektive ili devis 
marŝi dudek mejlojn aŭ pli. Dum la vojo grimpis supren, la 
animo de Frodo iom plifortiĝis, sed li ankoraŭ sentis sin 
premita, kaj de tempo al tempo aŭdis, aŭ supozis aŭdi. 



malproksime malantaŭ la Kunularo kaj preter la susuro kaj 
frapetado de iliaj piedoj, sekvantajn paŝsonojn, kiuj ne estis 
eĥo. 

Ili marŝis tiom, kiom la hobitoj povistoleri sen ripozo, kaj ĉiuj 
pensis pri loko, kie ili povos dormi, kiam subite malaperis la 
muroj dekstre kaj maldekstre. Ili ŝajnis esti trapasintaj ian 
arkforman pordon en nigran malplenan spacon. Malantaŭ ili 
estis forta blovo da aero pli varma, kaj antaŭ ili la mallumo 
fridis sur iliaj vizaĝoj. Ili haltis kaj kunpremiĝis maltrankvile. 

Gandalfo ŝajnis kontenta. 

— Mi elektis la ĝustan vojon, — li diris. — Finfine ni 
alproksimiĝas al la loĝeblaj partoj, kaj mi konjektas, ke ni 
jam ne malproksimas de 1' orienta flanko. Sed ni situas alte, 
multe pli alte ol la Dimrila Pordo, se mi ne eraras. Laŭ 
sentiĝo de 1' aero ni verŝajne estas en larĝa halo. Nun mi 
riskos pri iom da reala lumo. 

Li levis sian bastonon, kaj dum momenteto vidiĝis ekbrilego 
kiel fulmero. Grandaj ombroj ekestis kaj fuĝis, kaj dum 
sekundo ili vidis larĝan plafonon fore super la kapoj 
subtenatan de multaj fortikaj pilastroj masonitaj el ŝtono. 
Antaŭ ili kaj ambaŭflanke etendiĝis grandega malplena 
halo; ĝiaj nigraj muroj, poluritaj kaj vitrece glataj, flagris kaj 
ekbrilis. Tri aliajn enirejojn ili vidis, malhelajn nigrajn 
arkaĵojn: unu rekte antaŭe oriente, kaj po unu ambaŭflanke. 
Poste la lumo estingiĝis. 

— Nur tiom mi riskos nuntempe, — diris Gandalfo. — Antaŭe 
estis fenestregoj sur la montoflanko, kaj ŝaktoj kondukantaj 
al la lumo en la plej supraj etaĝoj de I' Minejoj. Mi opinias, ke 
ni jam atingis ilin, sed denove estas nokto ekstere, kaj ĝis la 
mateno ni ne povos scii. Se mi pravas, morgaŭ ni eble 
efektive vidos la matenon engvatanta. Sed dume ni prefere 



ne pluiru. Ni ripozu, se ni povos. Ĉio pasis bone ĝis nun, kaj 
la pliparto de I' malhela vojo estas finita. Sed ni ankoraŭ ne 
trapasis, kaj la vojo suben ĝis la Pordoj, kiuj malfermiĝas al 
la mondo, estas longa. 

La Kunularo pasigis tiun nokton en la granda kaverna halo, 
kunpremite proksime en angulo por eviti la trablovon: ŝajnis 
esti kontinua enfluo de frosta aero tra 1' orienta arkaĵo. Ĉie 
ĉirkaŭe dum ili kuŝis pendis la mallumo, kava kaj grandega, 
kaj ilin premadis la soleco kaj vasteco de la haloj kaj senfine 
disbranĉiĝantaj ŝtuparoj kaj koridoroj. La plej ekstremaj 
imagaĵoj, kiujn morna onidiro iam sugestiis al la hobitoj, tute 
ne atingis la realajn timigon kaj mirigon de Morio. 

— Certe iam estis ĉi tie amasego da gnomoj, — diris Sam, 

— kaj ĉiuj el ili pli aktivaj ol meloj dum kvincent jaroj por 
krei ĉion ĉi, cetere plejparte en solida roko! Pro kio ili faris 
ĝin? Ili ne loĝis en ĉi tiuj malhelaj truoj, ĉu? 

— Tiuj ĉi ne estas truoj, — diris Gimlio. — Tio ĉi estas la 
granda regno kaj urbego de la Gnoma Regno. Kaj pratempe 
ĝi ne estis malhela, sed lumoplena kaj impona, kiel ankoraŭ 
memorigas niaj kantoj. 

Li leviĝis kaj starante en la mallumo li komencis ĉanti per 
profunda voĉo, dum la eĥoj forfuĝis en la tegmenton. 

Junis la mond', la montoj verdis, 
makulon lunvizaĝ' ne spertis, 
vortiĝo mankis ŝtone, roje, 
kiam Durino solis voje. 

Li nomis valojn kaj la montojn; 
gustumis netrinkitajn fontojn; 
li Spegullagon enrigardis, 
koj tie stela krono ardis 
juvele sur arĝenta drapo 



super la bild' de lia kapo. 

La mondo belis, montoj altis, 
pratempe, antaŭ ol ekhaltis 
la reĝpotenc' en Nargotrondo 
kaj Gondolino, jam el mondo 
pasintaj for en okcidento: 
tiam tre belis firmamento. 

Sur reĝa tron' li sidis mastra 
en ŝtona halo multpilastra 
kun ortegment', arĝenta planko, 
kaj runoj sur la pordoflanko. 

La lumo suna, luna, stela 
en kristallampoj brilis hela 
sen nub' aŭ nokta interveno 
eterne bela sur posteno. 

Martel' amboson tie frapis, 
ĉizilo ĉizis, guĝo skrapis; 
al klingoj la tenilojn gluis; 
minadisoni kaj konstruis, 

Berilo, perlo kaj opalo, 
forĝiĝis skvamoj el metalo, 
ŝildo, armaĵo, glav', hakilo 
iris al brava stok' po milo. 
Senlacistiam Durinanoj; 
submonte sonis la peanoj: 
harpistoj harpis, ĥoroj kantis, 
trumpeto porde elegantis. 

Grizas la mond', montaro vintras, 
forĝeja fajr' malvarme cindras; 
silentas harpo kaj martelo: 
regas en Durinhal' malhelo; 
la tombo kuŝas en mallumo 
de Moriland', de Ĥazad-Dumo. 
Sed plu dronintaj steloj brilas 
en Spegullago, ĉarekzilas 
en ĝi la kron' kaj kuŝas pli ĝis 



Durin' el dormo revekiĝis. 


— Tio plaĉas al mi! — diris Sam. — Mi ŝatus parkeri ĝin. De 
Moriland', de Ĥazad-Dumo! Sed plipezigas la mallumon, 
ŝajne, pensado pri ĉiuj tiuj lampoj. Ĉu ankoraŭ troviĝas ĉi tie 
amasetoj da juveloj kaj oro? 

Gimlio silentis. Kantinte, li ne volis ion plian diri. 

— Amasetoj da juveloj? — diris Gandalfo. — Ne. La orkoj ofte 
rabadis en Morio; nenio restas en la supraj haloj. Kaj de kiam 
fuĝis la gnomoj, neniu kuraĝas serĉi la ŝaktojn kaj 
trezorejojn sube en la profundejoj: ili estas dronintaj en akvo 

— aŭ en ombro de timo. 

— Do kial la gnomoj volas reveni? — demandis Sam. 

— Pro mitrilo, — respondis Gandalfo. — La riĉeco de Morio ne 
devenis de oro kaj juveloj, la ludiloj de 1' gnomoj; nek de 
fero, ilia servanto. Tiajn aferojn ili trovis ĉi tie, ja vere, 
precipe feron; sed ili ne estis devigataj elfosi ilin: ĉion 
deziratan ili povis akiri komerce. Ĉar en la mondo nur ĉi tie 
troviĝis moria arĝento, aŭ vera arĝento, kiel iuj nomis ĝin: 
mitrilo estas ĝia elfa nomo. La gnomoj havas nomon, kiun iii 
ne malkaŝas. Gi valoris dekoble pli ol oro, kaj nun estas 
neprezebla, ĉar malmulto restas sur la tero, kaj eĉ la orkoj ne 
kuraĝasfosi ĝin ĉi tie. La vejnoj foriras norden al Karadraso, 
kaj malsupren en la mallumon. La gnomoj nenion rakontas; 
sed same kiel mitrilo estis la fundamento de ilia riĉeco, tiel 
ĝi ankaŭ detruis ilin: ili fosis tro avide kaj tro profunde, kaj 
perturbis tion, de kio ili fuĝis, la Plagon de Durino. El tio, 
kion ili malkovris, la orkoj kolektis preskaŭ ĉion, kaj donis 
ĝin tribute al Saŭrono, kiu ĝin avidas. 

» Mitrilo! Ĉiuj deziris ĝin. Gi estis batebla kiel kupro, kaj 
polurebla kiel vitro, kaj la gnomoj kapablis krei el ĝi 
metalon, malpezan kaj tamen pli duran ol hardita ŝtalo. Gia 



belo similis tiun de ordinara arĝento, sed la belo de mitrilo 
nek senbriliĝis nek forvelkis. La elfoj kore amis ĝin, kaj inter 
aliaj uzadoj ili faris el ĝi ithildin, stellumon, kiun vi vidis sur 
la pordo. Bilbo havis maŝkirason el mitrilaj ringoj, kiun donis 
al li Torino. Mi scivolas, kio okazis al ĝi? Ankoraŭ 
subpolviĝadas en la Muzeo de Mult-Fosejo, mi supozas. 

— Kio? — kriis Gimlio, surprizite malsilenta. — Ĉu maŝkiraso 
el la moria arĝento? Tio estis donaco reĝeca! 

— Jes, — diris Gandalfo. — Mi tion neniam diris al li, sed ĝi 
valo ris pli ol la tuta Provinco kun ties tuta enhavo. 

Frodo diris nenion, sed li metis sian manon sub la ĉemizon 
kaj tuŝis la ringojn de sia maŝkiraso. Li sentis konsterniĝon, 
pensante, ke li marŝis kun la prezo de I' Provinco sub sia 
jako. Ĉu Bilbo sciis? Li tute ne dubis, ke Bilbo sciis tion bone. 
Ĝi ja estis donaco reĝeca. Sed jam liaj pensoj estis direktitaj 
forde la mallumaj Minejoj, al Rivendelo, al Bilbo, kaj al Bag- 
Endo dum la tagoj, kiam Bilbo ankoraŭ loĝis tie. Li tutkore 
deziris reesti tie, kaj tiam, tondante la razenon, aŭ umante 
inter la floroj, li neniam aŭdus pri Morio, mitrilo aŭ la Ringo. 

Profunda silento estiĝis. Unu post alia ili endormiĝis. Frodo 
estis vacanto. Kvazaŭ ĝi estus spiro, kiu envenis tra nevidata 
pordo el profundejoj, timego envolvis lin. Liaj manoj fridis 
kaj lia frunto malsekis. Li aŭskultis. Lia tuta menso fordoniĝis 
al aŭskultado kaj nenio alia dum du malrapidaj horoj; sed 
neniun sonon li aŭdis, eĉ ne imagatan eĥon de piediro. 

Lia vaĉo preskaŭ finiĝis, kiam, fore, kie laŭ lia konjekto estis 
la okcidenta arkaĵo, ŝajnis al li, ke li vidas du palajn 
lumpunktojn, preskaŭ kiel fosforeskajn okulojn. Li ektremis. 
Lia kapo estis kliniĝinta. “Mi verŝajne preskaŭ endormiĝis 
dumvaĉe, — li pensis. — Mi randis sonĝon”. Li stariĝis kaj 



frotis siajn okulojn, kaj restis staranta, rigardante en la 
mallumon, ĝis lin anstataŭis Legolaso. 

Kiam li kuŝiĝis li rapide endormiĝis, sed ŝajnis al li, ke la 
sonĝo daŭras: li aŭdis flustrojn kaj vidis la du palajn 
lumpunktojn proksimiĝantaj malrapide. Li vekiĝis kaj 
konstatis, ke la aliaj interparolas mallaŭte en la proksimo, 
kaj ke malforta lumo trafas lian vizaĝon. Alte super la 
orienta arkaĵo tra ŝakto plafonproksima envenis longa pala 
ekbrilo; ankaŭ trans la halo tra la norda arkaĵo lumo ekbrilis 
fore kaj malforte. Frodo sidiĝis. 

— Bonan matenon! — diris Gandalfo. — Ĉarfinfine denove 
estas mateno. Vi vidas, ke mi pravis. Ni troviĝas alte sur la 
orienta flanko de Morio. Antaŭ ol hodiaŭ finiĝos ni verŝajne 
trovos la Grandan Pordon kaj vidos la akvon de Spegullago 
kuŝanta antaŭ ni en la Dimrila Valo. 

— Mi ĝojos, — diris Gimlio. — Mi jam rigardis Morion, kaj ĝi 
estas tre granda, sed ĝi iĝis malluma kaj terura; kaj ni trovis 
neniun postsignon de miaj parencoj. Mi jam dubas, ke Balino 
iam venis ĉi tien. 

Post matenmanĝo Gandalfo decidis pluiri tuj. 

— Ni estas lacaj, sed ni ripozos pli trankvile, kiam ni estos 
ekstere, — li diris. — Al mi ŝajnas, ke neniu el ni volos pasigi 
plian nokton en Morio. 

— Tute ne! — diris Boromiro. — Laŭ kiu direkto ni iru? Tra tiu 
orienta arkaĵo? 

— Eble, — diris Gandalfo. — Sed mi ankoraŭ ne scias 
precize, kie ni estas. Krom se mi tre eraras, mi pensas, ke ni 
estas super kaj norde de la Granda Pordo, kaj eble ne estos 
facile trovi la ĝustan vojon malsupren al ili. La orienta arkaĵo 
probable pruviĝos la vojo irenda; sed antaŭ ol decidi, ni 



devus ĉirkaŭrigardi. Ni iru al tiu lumo en la norda pordo. Se 
ni povus trovi fenestron, tio helpus, sed mi timas, ke la lumo 
eniras nurtra profundaj ŝaktoj. 

Sekvante lin la Kunularo pasis sub la norda arkaĵo. Ili trovis 
sin en larĝa koridoro. Dum ili laŭiris ĝin la lumo plifortiĝis, 
kaj ili vidis, ke ĝi envenas tra pordo dekstre. Gi estis alta kaj 
platsupra, kaj la ŝtona pordo pendis surĉarniroj kaj estis 
duone malfermita. Post ĝi estis granda kvadrata ĉambro. Tiu 
estis malforte lumigata, sed por iliaj okuloj, post tiom da 
tempo en mallumo, ĝi ŝajnis blindige brila, kaj ili 
palpebrumis enirante. 

Iliaj piedoj perturbis profundan polvon sur la planko, kaj 
stumblis inter aĵoj kuŝantaj sur la sojlo, kies formojn ili unue 
ne povis distingi. La ĉambro estis lumigata de larĝa ŝakto 
alte sur la fora orienta muro; ĝi deklivis supren kaj, tre 
malproksime supre, eta kvadrato de blua ĉielo estis videbla. 
La lumo de I' ŝakto falis rekte sur tablon meze de la ĉambro: 
unuopa marmora bloko, proksimume du futojn alta, sur kiu 
estis kuŝigita granda plato da blanka ŝtono. 

— Ĝi aspektas kiel tombo, — murmuris Frodo, kaj kliniĝis 
antaŭen kun stranga antaŭsento de io malbona, por rigardi 
ĝin de pli proksime. Gandalfo venis rapide al lia flanko. Sur 
la plato estis profunde ĉizitaj runoj: 






— Tiuj ĉi estas Runoj de Daerono, kiujn oni uzis pratempe en 
Morio, — diris Gandalfo. — Ĉi tie estas skribita laŭ la lingvoj 
de la homoj kaj gnomoj: 

BALINO FILO DE FUNDINO MASTRO DE MORIO 

— Do li estas mortinta, — diris Frodo. — Tion mi antaŭtimis. 
Gimlio kovris la kapon persia kapuĉo. 



5 


La ponto de Ĥazad-Dumo 

La Kunularo de la Ringo staris silente apud la tombo de 
Balino. Frodo pensis pri Bilbo kaj ties longa amikeco kun la 
gnomo, kaj pri la vizito de Balino al la Provinco antaŭlonge. 
En tiu polvokovrita ĉambro en la montoj tio ŝajnis 
antaŭmiljara kaj aliflanke de la mondo. 

Finfine ili ekmoviĝis kaj levis la kapojn, kaj komencis serĉi 
ion, kio informus ilin pri la sorto de Balino, aŭ montrus, kio 
okazis al lia popolo. Troviĝis alia pordo pli malgranda 
aliflanke de I' ĉambro, sub la ŝakto. Ili povis nun vidi, ke 
apud ambaŭ pordoj kuŝis multaj ostoj, kaj inter ili estis 
rompitaj glavoj kaj hakiloj, fenditaj ŝildoj kaj kaskoj. luj el la 
glavoj estis kurbaj: orkaj sabroj kun nigriĝintaj klingoj. 

Multaj alkovoj estis elĉizitaj en la roko de la muroj, kaj en ili 
estisgrandaj ferligitaj lignaj kestoj. Ĉiuj estis frakasitaj kaj 
prirabitaj, sed apud unu rompita kovrilo kuŝis restaĵo de 
libro. Ĝi estis tranĉita, trapikita kaj parte bruligita, kaj ĝi 
estis tiom makulita de nigraj kaj aliaj malhelaj postsignoj 
kiel malnova sango, ke malmulte ĝi estis legebla. Gandalfo 
levis ĝin singarde, sed la folioj kraketis kaj diseriĝis, kiam li 
surplatigis ĝin. Li zorge ekzamenis ĝin dum kelka tempo 
senparole. Frodo kaj Gimlio, starante apude, povis vidi, kiam 
li singardege turnis foliojn, ke ilin skribis multaj diversaj 
manoj per la runoj de Morio, de Valo kaj ie-tie elfmaniere. 

Finfine Gandalfo levis sian kapon. 

— Ĝi ŝajnas raporto pri la sorto de I' Balina popolo, — li diris. 

— Mi supozas, ke ĝi komenciĝis, kiam ili alvenis al Dimrila 
Valo antaŭ preskaŭ tridek jaroj: la paĝoj ŝajnas numeritaj 
rilate al la jaroj post ilia alveno. La supra paĝo portas la 



signon unu—tri, do minimume du mankas en la komenco. 
Aŭskultu jenon! 

Niforpelis orkojn el la granda pordo kaj gardo — supozeble, 
sed ĝi estas misliterita, sekvota probable de ĉambro — ni 
mortigis multajn en la hela — mi kredas — sunlumo en la 
valo. Floio estis mortigita persago. Li mortigis la grandan. 
Sekvas malklaraĵo, poste Floio sub herbo proksime al 
Spegullago. La postajn du-tri liniojn mi ne povas legi. Poste 
venas Ni prenis la dudek-unuan halon de Nord-fino kiel 
loĝejon. Troviĝas mi ne povas legi kio. Ŝakto estas menciita. 
Poste Balino starigis sian seĝon en la Ĉambro de Mazarbulo. 

— La ĉambro de I' Arĥivoj, — diris Gimlio. — Supozeble tie ni 
nun staras. 

— Nu, mi nenion plu povas legi poste, — diris Gandalfo, 

— krom la vorto oro, kaj Hakilo de Durino kaj ia kasko. Poste 
Balino estas nun mastro de Morio. Tio ŝajnas fini ĉapitron. 
Post kelkaj steletoj alia skribanto komencas, kaj ni povas vidi 
ni trovis veran arĝenton, kaj poste la vorton bone forĝita, kaj 
poste io. Mi scias! mitrilo; kaj la lastaj du linioj Oino iros serĉi 
la suprajn armilejojn de Tria Profundo, io, iros okcidenten, 
malklaraĵo, ĝis Holina pordo. 

Gandalfo paŭzis kaj flankenmetis kelkajn foliojn. 

— Estas pluraj paĝoj samspecaj, iom haste skribitaj kaj 
multe difektitaj, — li diris; — sed mi malmulte povas deĉifri 
ilin per tiu ĉi lumo. Pluraj folioj mankas, ĉar ili komencas 
nombriĝi kvin, la kvina jaro de I' kolonio, mi supozas. Mi 
vidu! Ne, ili estas tro tranĉitaj kaj makulitaj; mi ne povas legi 
ilin. Ni eble pli bone sukcesus en sunlumo. Atendu! Jen estas 
io: granda nigra manskribo uzanta elfajn runojn. 

— Verŝajne la manskribo de Orio, — diris Gimlio, rigardante 
trans la brakon de la sorĉisto. — Li sciis skribi klare kaj 



rapide, kaj ofte uzis la elfajn literojn. 


— Mi timas, ke li devis registri malbonajn novaĵojn per bela 
manskribo, — diris Gandalfo. — La unua klara vorto estas 
malĝojo, sed la cetero de la linio estas perdita, krom se ĝi 
finiĝas per raŭ. Jes, tio devas esti hieraŭ, kiun sekvas la 
dekan de novembro Balino, mastro de Morio, mortis en 
Dimrila Valo. Li iris sola por enrigardi la Spegullagon. Orko 
mortpafis lin de malantaŭ ŝtono. Ni mortigis la orkon, sed 
multaj aliaj... el oriento laŭ Arĝentvejno. La cetero de I' paĝo 
estas tiel malklara, ke preskaŭ nenion mi povas deĉifri, sed 
mi kredas legi ni baris la pordojn, kaj poste povos defendi 
ilin se, kaj poste eble terur kaj sufer. Kompatinda Balino! 
ŝajnas, ke li retenis la adoptitan titolon dum malpli ol kvin 
jaroj. Mi scivolas, kio okazis poste; sed mankas tempo por 
deĉifri la lastajn kelkajn paĝojn. Jen la plej lasta el ĉiuj 
paĝoj. — Li paŭzis kaj ĝemspiris. 

— Ĝi estas malagrabla legaĵo, — li diris. — Mi timas, ke ilia 
sorto estis kruela. Aŭskultu! Ni ne povas eliri. Ni ne povas 
eliri. Ili kaptis la Ponton kaj duan halon. Fraro, Lonio kaj Nalio 
pereis tie. Sekvas kvar linioj ŝmiritaj tiel, ke mi povas legi 
nur iris antaŭ 5 tagoj. La lastaj linioj legiĝas la lago atingis la 
muron ĉe la okcidenta pordo. La Gvatanto de la Akvo prenis 
Oinon. Ni ne povas eliri. La fino proksimiĝas, kaj poste 
tamburoj, tamburoj en la profundo. Mi scivolas, kion tio 
signifas. La lasta skribaĵo pertreniĝa skribaĉo de elfaj literoj: 
ili venas. Sekvas nenio pli. — Gandalfo paŭzis kaj staris 
silente pensante. 

Subita timego kaj hororo pri la ĉambro inundis la Kunularon. 

— Ni ne povas eliri, — murmuris Gimlio. — Estis bonŝance 
por ni, ke la lago jam sinkis iom, kaj ke la Gvatanto dormadis 
ĉe la suda finaĵo. 



Gandalfo levis sian kapon kaj ĉirkaŭrigardis. 


— Ŝajnas, ke iii starigis lastan defendon ĉe ambaŭ pordoj, 

— li diris; — sed ne multaj restis tiam. Tiel finiĝis la klopodo 
rekapti Morion! Estis kuraĝe sed malsaĝe. La horo ankoraŭ 
ne venis. Nun, mi timas, ni devas adiaŭi Balinon, filon de 
Fundino. Ĉi tie li devas kuŝadi en la halo de siaj prapatroj. Ni 
kunprenos tiun ĉi libron, la Libron de Mazarbulo kaj 
ekzamenos ĝin pli detale poste. Prefere, Gimlio, vi retenu ĝin 
kaj redonu ĝin al Daino, se vi trovos eblecon, Gi interesos lin, 
kvankam ĝi profunde malĝojigos lin. Ek, ni iru! La mateno 
forpasas. 

— Laŭ kiu direkto ni iru? — demandis Boromiro. 

— Reen al la halo, — respondis Gandalfo. — Sed nia vizito al 
tiu ĉi ĉambro ne estis vana. Mi jam scias, kie ni estas. Tiu ĉi 
devas esti, kiel diras Gimlio, la Ĉambro de Mazarbulo; kaj la 
halo devas esti la dudek-unua de la Nord-fino. Sekve ni 
devusforiri tra I' orienta arkaĵo de la halo, kaj direktiĝi 
dekstren kaj suden, kaj iri malsupren. La dudek-unua halo 
devus esti sur la Sepa Etaĝo, nome ses super la nivelo de I' 
Pordoj. Ekjam! Reen ĝis la halo! 

Apenaŭ Gandalfo finparolis, jen aŭdiĝis bruego: ruliĝanta 
Bum, kiu ŝajnis alveni la profundon fore sube, kaj tremi en la 
ŝtonoj sub iliaj piedoj. Ili saltis al la pordo alarmite. Dum, 
dum, — ruliĝis denove, kvazaŭ gigantaj manoj tamburigus 
la kavernojn mem de Morio. Sekvis reeha klariono: granda 
korno estis blovata en la halo, kaj respondaj kornoj kaj 
krudaj krioj estis aŭdataj pli malproksime. Aŭdiĝis sono de 
multaj rapidantaj piedoj. 

— Ili venas! — kriis Legolaso. 

— Ni ne povas eliri, — diris Gimlio. 



— Enfermitaj! — kriis Gandalfo. — Kial mi prokrastis? Jen ni 
estas, enfermitaj, ĝuste kiel ili pli frue. Sed tiam ne ĉeestis 
mi. Ni vidos kion... 

Dum, dum, — aŭdiĝis la tamburbatoj kaj la muroj tremis. 

— Plenfermu la pordojn kaj kojnu ilin! — kriis Aragorno. 

— Kaj retenu kiel eble plej longe viajn tornistrojn: ni eble 
trovos eblecon ankoraŭ eltranĉi nin. 

— Ne! — diris Gandalfo. — Ni nepre ne estu enfermitaj. Lasu 
aperta la orientan pordon! Ni eliros tien, se ni havos eblecon. 

Alia kruda klariono kaj akraj krioj sonis. Piedoj proksimiĝis 
laŭ la koridoro. Aŭdiĝis sonoro kaj klakado dum la Kunularo 
elingigis siajn glavojn. Glamdringo brilis per pala lumo, kaj 
Piko ekbrilis ĉe la eĝoj. Boromiro metis sian ŝultron al la 
okcidenta pordo. 

— Atendu momenton! Ankoraŭ ne fermu ĝin! — diris 
Gandalfo. Li saltis antaŭen al la flanko de Boromiro kaj 
plenrektigis sin. 

— Kiu venas ĉi tien por perturbi la ripozon de Balino, Mastro 
de Morio? — li kriis laŭte. 

Aŭdiĝis bruo de kruda ridado, kiel falo de glitantaj ŝtonoj en 
puton; dum la bruego voĉo profunda leviĝis komande. Dum, 
dum, dum, — aŭdiĝis la tamburoj en la profundo. 

Per subita moviĝo Gandalfo paŝis antaŭ la mallarĝan 
aperturon de I' pordo kaj puŝis antaŭen sian bastonon. 
Vidiĝis blindiga ekbrilo, kiu lumigis la ĉambron kaj la 
koridoron ekstere. Momente la sorĉisto elrigardis. Sagoj 
siblis kaj fajfis tra la koridoro dum li retrosaltis. 



— Ĉeestas orkoj, tre multaj, — li diris. — Kaj kelkaj estas 
grandaj kaj misaj: nigraj urukoj el Mordoro. Provizore ili 
hezitas, sed troviĝas io alia tie. Granda kavern-trolo, ŝajnas 
al mi, aŭ pli ol unu. Neniu espero pri eskapo tiudirekten. 

— Kaj tute neniom da espero, se ili alvenos ankaŭ la alian 
pordon, — diris Boromiro. 

— Ĉi tie estas ankoraŭ neniu sono ekstere, — diris Aragorno, 
kiu staris aŭskultante apud la orienta pordo. — La koridoro 
ĉi-flanke plonĝas rekte suben per ŝtuparo: ĝi klare ne 
rekondukas al la halo. Sed ne utilas blinde fuĝi ĉi-direkten 
kun persekuto ĝuste malantaŭe. Ni ne povas bari la pordon. 
Mankas ĝia ŝlosilo kaj la seruro estas rompita, kaj ĝi 
malfermiĝas internen. Ni devas unue fari ion por malhelpi la 
malamikon. Ni devigos ilin timi la ĉambron de Mazarbulo! 

— li diris minace, fingrumante la eĝon de sia glavo Andurilo. 

Pezaj paŝoj aŭdiĝis en la koridoro. Boromiro ĵetis sin kontraŭ 
la pordon kaj puŝfermis ĝin; poste li kojnis ĝin per rompitaj 
glavklingoj kaj splitaĵoj da ligno. La Kunularo retretis ĝis la 
kontraŭa flanko de I' ĉambro. Sed ankoraŭ ne eblis fuĝi. 
Okazis bato sur la pordon, kiu tremigis ĝin; kaj poste ĝi 
komencis grate malfermiĝi malrapide repuŝante la kojnojn. 
Grandegaj brako kaj ŝultro kun malhela verdskvama haŭto, 
enŝoviĝis tra la larĝiĝanta breĉo. Poste grandega, plata, 
senfingra piedo enpuŝiĝis sube. Ekstere ĉio komplete 
silentis. 

Boromiro saltis antaŭen kaj hakis la brakon per sia tuta 
forto; sed lia glavo tintegis, turniĝis flanken, kaj falis el lia 
skuita mano. La klingo estis noĉita. 

Subite, kaj mem surprizite, Frodo sentis ekflami en sia koro 
varmegan koleron. 



— La Provinco! — li kriis, kaj saltinte apud Boromiron, li 
kliniĝis kaj traboris per Piko la hidan piedon. Aŭdiĝis 
blekego, kaj la piedo abrupte retiriĝis, preskaŭ elŝirante 
Pikon el la brako de Frodo. Nigraĵo gutis de la klingo kaj 
fumis sur la planko. Boromiro ĵetegis sin kontraŭ la pordon 
kaj batfermis ĝin denove. 

— Unu por la Provinco! — kriis Aragorno. — La hobito 
mordas profunden! Vi havas bravan klingon, Frodo filo de 
Drogo! 

La pordo estis bategita, kaj sekvis batego post batego. 

Ramoj kaj marteloj estis frapegantaj surĝin. Gi krakis kaj 
ŝanceliĝe interniĝis, kaj la aperturo subite larĝiĝis. Sagoj 
enfajfis, sed trafis la nordan muron, kaj falis sendanĝere sur 
la plankon. Aŭdiĝis klariono kaj piedkurado, kaj orkoj unu 
post alia ensaltis la ĉambron. 

Kiom multaj ili estis, la Kunularo ne povis taksi. La luktado 
estis akra, sed la orkojn senkuraĝigis la furioza defendo. 
Legolaso pafis du tra la gorĝo. Gimlio forhakis la krurojn de 
alia, kiu estis saltinta sur la tombon de Balino. Boromiro kaj 
Aragorno mortigis multajn. Kiam dek tri estis falintaj la 
cetero fuĝis ŝrikante, lasante la defendintojn nedifektitaj 
krom Sam, sur kies verto estis gratvundo. Savis lin rapida 
kaŭriĝo; kaj li faligis sian orkon per forta piko de sia dolmena 
glavo. Fajro ardis en liaj brunaj okuloj, kiu fuĝigus Tedon 
Sablomano, se tiu vidus ĝin. 

— Nun estas ĝusta momento! — kriis Gandalfo. — Ni iru, 
antaŭ ol revenos la trolo! 

Sed ĝuste kiam ili retretis, kaj antaŭ ol Grinĉjo kaj Gaja 
atingis la ŝtuparon ekstere, grandega ĉeforko, preskaŭ home 
alta, vestita de kapo ĝis piedoj per nigra maŝarmaĵo, ensaltis 
la ĉambron; malantaŭ tiu grupiĝis en la pordejo kelkaj 



sekvistoj. Lia larĝa plata vizaĝo estis bistra, liaj okuloj similis 
karberojn, kaj lia lango estis ruĝa; li portis grandan lancon. 
Per ŝovo de sia granda fela ŝildo li forturnis la glavon de 
Boromiro kaj lin puŝis malantaŭen, surterigante lin. 
Plonĝante sub baton far Aragorno kun rapideco de mordanta 
serpento, li alkuregis la Kunularon kaj pikis rekte persia 
lanco al Frodo. La bato trafis tiun dekstraflanke, kaj Frodo 
estisĵetita al la muro kaj alpikita. Sam, kriante, hakis la 
lanctenilon, kaj ĝi rompiĝis. Sed ĝuste kiam la orko deĵetis la 
stumpon kaj elingigis sian sabron, Andurilo trafis lian 
kaskon. Vidiĝis ekbrilo kvazaŭ flamo kaj la kasko disfendiĝis. 
La orko falis kun la fendita kapo. Liaj sekvistoj fuĝis 
hurlante, kiam Boromiro kaj Aragorno alsaltis ilin. 

Dum, dum resonis la tamburoj en la profundo. La forta voĉo 
denove elruliĝis. 

— Nun! — kriis Gandalfo. — Jen la lasta ebleco. Forkuru! 

Aragorno levis Frodon, kiu kuŝis apud la muro, kaj direktiĝis 
al la ŝtuparo, puŝante antaŭ si Gajan kaj Grinĉjon. La aliaj 
sekvis; sed Gimlion devis fortreni Legolaso: malgraŭ la 
danĝero li restis apud la tombo de Balino kun la klinita kapo. 
Boromiro tirfermis la orientan pordon, grincantan sur la 
ĉarniroj: ĝi havis ambaŭflanke grandajn ferajn ringojn, sed 
ne povis esti fiksfermata. 

— En ordo ĉe mi, — anhelis Frodo. — Mi kapablas marŝi. 
Demetu min! 

Aragorno preskaŭ faligis lin pro mirego. 

— Mi supozis vin mortinta! — li kriis. 

— Ankoraŭ ne! — diris Gandalfo. — Sed mankas tempo por 
miri. Ek, ĉiuj, malsupren ŝtupare! Atendu min kelkajn 



minutojn sube, sed se mi ne venos baldaŭ, pluiru! Rapide, 
kaj elektu vojojn dekstren kaj suben. 

— Ni ne povas lasi vin por defendi sola la pordon! — diris 
Aragorno. 

— Faru laŭ mia ordono! — diris Gandalfo severe. — Glavoj 
jam ne utilas ĉi tie. Iru! 

Neniu ŝakto lumigis la koridoron kaj ĝi estis tute malluma. Ili 
palpserĉis sian vojon suben laŭ longa ŝtuparo, kaj poste 
rerigardis; sed nenion ili povis vidi, krom alte supre glimon 
de r bastono de la sorĉisto. Li ŝajnis ankoraŭ gardostari apud 
la fermita pordo. Frodo peze spiris kaj apogiĝis al Sam, kiu 
ĉirkaŭbrakis lin. Ili staris fiksrigardante supren tra I' ŝtuparo 
en la mallumon. Frodo pensis, ke li aŭdas la voĉon de 
Gandalfo supre, murmurantan vortojn, kiuj laŭkuris la 
deklivan tegmenton kun suspira eĥo. Li ne povis kapti la 
dirataĵon. La muroj ŝajnis tremi. De tempo al tempo ruliĝis 
kaj pulsis: dum, dum. 

Subite ĉe la supro de I' ŝtuparo elpikiĝis blanka lumo. Poste 
sekvis obtuza rulmuĝo kaj peza batsono. La tamburado 
eruptis frenezece: dum-bum, dum-bum, kaj poste ĉesis. 
Gandalfo alvenis kurege laŭ la ŝtuparo kaj falis teren meze 
de la Kunularo. 

— Nu, bone! Jen finite! — diris la sorĉisto pene stariĝante. 

— Mi faris mian tutan eblon. Sed mi trafis egalulon, kaj 
preskaŭ detruiĝis. Sed ne staru senmove! Antaŭen! Vi devos 
malhavi lumon dum kelka tempo: mi estas iom skuita. 
Antaŭen! Iru! Kie vi estas, Gimlio? Venu antaŭen kun mi! 
Sekvu proksime, ĉiuj! 

Ili stumble sekvis lin, scivolante pri I' okazaĵo. Dum, dum, 

— sonis denove la tamburbatoj: ili jam sonis obtuze kaj 
malproksime, sed ili sekvis. Aŭdiĝis neniu alia sono de 



persekutado, nek piedpaŝoj nek iu ajn voĉo. Gandalfo 
neniom turniĝis, ĉu dekstren ĉu maldekstren, ĉar la koridoro 
ŝajnis direktiĝi laŭ liaj deziroj. De tempo al tempo ĝi 
malsupreniris perŝtuparo, kvindekŝtupa aŭ pli, al malpli alta 
nivelo. Tiutempe tio estis la ĉefa danĝero; ĉar en la mallumo 
ili ne povis vidi malsupreniron, ĝis ili alvenis ĝin kaj elmetis 
piedon en malplenon. Gandalfo palpis la teron bastone kiel 
blindulo. 

Post unu horo ili progresis unu mejlon, aŭ eble pli, kaj 
malsupreniris multajn ŝtuparojn. Ankoraŭ ne aŭdiĝis 
persekuto. Ili preskaŭ komencis esperi, ke ili eskapos. Sube 
de r sepa ŝtuparo Gandalfo haltis. 

— Varmegiĝas! — li anhelis. — Ni devas esti subiĝintaj 
almenaŭ ĝis nivelo de I' Pordoj. Mi opinias, ke baldaŭ ni 
serĉu turniĝon maldekstren por konduki nin orienten. 
Espereble ne malproksimas. Mi estas lacega. Mi devas ripozi 
momenton ĉi tie, eĉ se ĉiuj orkoj iam frajitaj persekutus nin. 

Gimlio kaptis lian brakon kaj helpis lin sidiĝi surŝtupon. 

— Kio okazis tie supre ĉe la pordo? — li demandis. — Ĉu vi 
renkontis la tamburiston? 

— Mi ne scias, — respondis Gandalfo. — Sed mi subite trovis, 
ke mi frontas ion, kion mi neniam renkontis antaŭe. Mi povis 
pensi pri nenio krom fermsorĉi la pordon. Mi konas multajn 
manierojn, sed tiaj aferoj postulas tempon, kaj eĉ tiel la 
pordon oni povas perforte trarompi. 

» Starante tie mi povis aŭdi orkajn voĉojn: mi kredis, ke tre 
baldaŭ ili trarompos ĝin. Mi ne povis aŭdi, kio estis dirata; 
sed ili ŝajnis paroli persia propra hida lingvo. Mi komprenis 
nur ghash, tio estas 'fajro'. Poste envenis io en la ĉambron 

— mi sentis ĝin tra la pordo, kaj la orkoj mem ektimis kaj 



silentiĝis. Gi kaptis la feran ringon, kaj tiam ĝi perceptis min 
kaj mian sorĉaĵon. 

» Kio ĝi estis, mi ne povas konjekti, sed neniam mi spertis 
tian provokon. La kontraŭsorĉo estisterura. Gi preskaŭ 
rompis min. Momente la pordo eskapis mian regadon kaj 
komencis malfermiĝi! Mi devis prononci la Komandan 
Vorton. Tio pruviĝis tro granda streĉo. La pordo dispeciĝis. lo 
nube malhela forbaris la tutan lumon interne, kaj mi estis 
ĵetita malantaŭen tra I' ŝtuparo. La tuta muro kolapsis, kaj 
ankaŭ la tegmento de I' ĉambro, mi opinias. 

» Mi timas, ke Balino estas profande surkovrita, kaj eble 
ankaŭ io alia estas surkovrita tie. Mi ne scias. Sed almenaŭ 
estas tute barita la pasejo malantaŭ ni. Ha! Neniam mi 
sentis min tiom elĉerpita, sed tio pasas. Kaj nun kio pri vi, 
Frodo? Mankis tempo por diri tion, sed neniam en mia vivo 
mi tiom ĝojis kiom pro via ekparolo. Mi timis, ke tiu hobito, 
kiun Aragorno portis, estas kuraĝa, sed mortinta. 

— Kio pri mi? — diris Frodo. — Mi vivas kaj sendifektas, mi 
opinias. Mi estas kontuzita kaj dolora, sed tio ne tro ĝenas. 

— Nu, — diris Aragorno, — mi povas diri nur, ke hobitoj estas 
konstruitaj el materialo tiel fortika, ke mi neniam trafis ion 
similan. Se mi scius tion, mi estus parolinta pli milde en la 
taverno en Brio! Tiu lancpiko estus trapasinta sovaĝan 
apron! 

— Nu, feliĉe ĝi ne trapasis min, — diris Frodo; — kvankam mi 
sentas min kvazaŭ batita inter martelo kaj amboso. — Li 
nenion diris pli. Dolorigis lin la spirado. 

— Vi similas al Bilbo, — diris Gandalfo. — Ĉe vi estas pli, ol 
okulo perceptas, kiel mi diris pri li antaŭlonge. — Frodo 
scivolis, ĉu tiu komento signifis pli, ol supraĵe ŝajnis. 



Nun ili denove pluiris. Post nelonge Gimlio ekparolis. En la 
mallumo li havis okulojn akrajn. 

— Mi opinias, — li diris, — ke antaŭe estas lumo. Sed ne 
taglumo. Gi estas ruĝa. Kio ĝi povas esti? 

— Ghash! — murmuris Gandalfo. — Mi scivolas, ĉu tion ili 
priparolis: ke la subaj etaĝoj brulas? Tamen ni povas nur 
pluiri. 

Baldaŭ la lumo iĝis nemiskomprenebla, kaj estis videbla al 
ĉiuj. Ĝi flagris kaj ardis sur la muroj fore laŭ la koridoro antaŭ 
ili. Ili jam povis vidi la vojon: antaŭe la pado abrupte deklivis 
suben, kaj iom malproksime staris malalta arkaĵo; tra kiu 
venis la kreskanta lumo. La aero varmegiĝis. 

Kiam ili alvenis la arkaĵon, Gandalfo trairis, signante al la 
aliaj, ke ili atendu. Kiam li staris ĝuste post la trapasejo, ili 
vidis lian vizaĝon lumigita de ruĝa ardeco. Rapide li 
retropaŝis. 

— Ĉi tie estas ia nova misaĵo, — li diris, — elpensita por nin 
bonvenigi, sendube. Sed mi jam scias, kie ni troviĝas: ni 
atingis la unuan nivelon, la etaĝon ĝuste sub la Pordego. Tiu 
ĉi estas la dua halo de Malnova Morio; kaj la Pordego estas 
proksima: post la orienta fino, maldekstre, ne pli ol 
kvaronmejlon. Trans la Ponton, supren laŭ larĝa ŝtuparo, tra 
la Unua Halo, kaj eksteren! Sed venu rigardi! 

Ili elrigardis. Antaŭ fli estis alia kaverneca halo. Gi estis pli 
alta kaj multe pli longa ol tiu, en kiu ili dormis. Ili estis 
proksimaj al ties orienta fino; okcidente ĝi etendiĝis en 
mallumon. Tra la centro spiralis duobla vico de baŭmantaj 
pilastroj. Ili estis gravuritaj kiel arbotrunkoj, kies branĉoj 
subtenis la tegmenton per disetenda retaĵo el ŝtono. Iliaj 
trunkoj estis glataj kaj nigraj, sed ruĝa ardeco malhele 
speguliĝis sur ties flankoj. Rekte trans la planko, proksime al 



la suboj de du grandegaj pilastroj, granda fendaĵo estis 
malfermiĝinta. El tiu venis forte ruĝa lumo, kaj de tempo al 
tempo flamoj lekis la randon kaj volviĝis ĉirkaŭ la ŝoklojn de 
r kolonoj. Malhelaj fumeroj tremis sur la varmega aero. 

— Se ni venus laŭ la ĉefa vojo malsupren de 1' supraj haloj, 
ni estus enfermitaj ĉi tie, — diris Gandalfo. — Ni esperu, ke 
la fajro nun troviĝas inter ni kaj la persekutado. Venu! 

Nepras ne perdi tempon. 

Ĝuste dum li parolis ili aŭdis denove la persekutantan 
tamburadon: Dum, dum, dum. Fore post la ombroj ĉe la 
okcidenta fino de 1' halo aŭdiĝis krioj kaj klarionoj. Dum, 
dum! la pilastroj ŝajnis tremi kaj la flamoj ŝanceliĝi. 

— Ek al la lasta vetkuro! — diris Gandalfo. — Se la suno 
brilas ekstere, ni eble ankoraŭ eskapos. Sekvu min! 

Li turniĝis maldekstren kaj transkuris la glatan plankon de la 
halo. La distanco estis pli longa ol ĝi aspektis. Kurante ili 
aŭdis batadon kaj eĥon de multaj rapidaj piedoj malantaŭe. 
Aŭdiĝis akra kriĉo: iii estis rimarkitaj. Estis tintego kaj 
klakado de ŝtalo. Sago fajfis super la kapon de Frodo. 
Boromiro ridis: 

— Tion ili ne atendis. La fajro forbaras ilin. Ni estas 
malĝustaflanke! 

— Rigardu antaŭen! — vokis Gandalfo. — La Ponto 
proksimas. Gi estas danĝera kaj mallarĝa. 

Subite Frodo ekvidis antaŭ si nigran abismon. Fine de la halo 
la planko malaperis kaj falis en nekonatan profundon. La 
ekstera pordo estis atingebla nur per gracila ponto el ŝtono, 
sen randmureto aŭ balustrado, kiu transarkis I' abismon per 
unuopa kurba ĵetiĝo de kvindek futoj. Tio estis antikva 
defendilo de I' gnomoj kontraŭ malamiko, kiu kaptus la 



Unuan Halon kaj la eksterajn koridorojn. Ili povis transiri nur 
po unu. Ĉe la eĝo Gandalfo haltis kaj la aliaj grupiĝis 
malantaŭe. 

— Iru la unua, Gimlio! — li diris. — Poste Grinĉjo kaj Gaja. 
Rekte antaŭen, kaj supren laŭ la ŝtuparo post la pordo! 

Sagoj falis inter ilin. Unu frapis Frodon kaj resaltis. Alia 
trapikis la ĉapelon de Gandalfo kaj restis tie kvazaŭ nigra 
plumo. Frodo retrorigardis. Trans la fajro li vidis svarmantajn 
nigrajn figurojn: ŝajnis troviĝi centoj da orkoj. Ili svingis 
lancojn kaj sabrojn, kiuj brilis ruĝe kiel sango pro la 
fajrolumo. Dum, dum, — ruliĝis la tamburado, iĝante pli kaj 
pli laŭta, — dum, dum. 

Legolaso sin turnis kaj metis sagon al sia pafarko, kvankam 
la distanco estus longa por pafo. Li kurbigis la arkon, sed lia 
mano tremis, kaj la sago falis teren. Li eligis krion pro 
konsterniĝo kaj timo. Du grandaj troloj aperis; ili portis 
grandajn ŝtonoblokojn, kaj deĵetis ilin poresti paŝpontoj 
trans la fajron. Sed ne estis la troloj, kiuj terurigis la elfon. La 
vicoj de I' orkoj malfermiĝis, kaj ili forpuŝiĝis, kvazaŭ ili mem 
timus. lo alproksimiĝis de malantaŭ ili. Ne estis videble, kio 
ĝi estis: ĝi similis ombregon, meze de kiu estis malhela 
figuro, eble homforma, tamen pligranda. En ĝi kaj antaŭ ĝi 
ŝajnis potenco kaj teruro. 

Ĝi alvenis la randon de I' fajro kaj la lumo velkis kvazaŭ 
nubo kurbiĝus al ĝi. Poste ĝi senpene transsaltis la 
fendegon. La flamoj suprenhurlis renkonte al ĝi, envolvis 
ĝin; kaj nigra fumo kirliĝis en la aero. Giaj striantaj kolharoj 
ekbrulis, kaj flamis malantaŭ ĝi. En ĝia dekstra mano estis 
klingo kiel pikanta fajrolango; per la maldekstra ĝi tenis 
vipon multvostan. 



— Aj! Aj! — lamentis Legolaso. — Balrogo! Venas balrogo! 
Gimlio fiksrigardis larĝokule. 

— La Plago de Durino! — li kriis, kaj lasante fali sian hakilon 
li kovris sian vizaĝon. 

— Balrogo, — murmuris Gandalfo. — Jam mi komprenas. — Li 
hezitis kaj peze apogis sin sur sian bastonon. — Kia 
misfortuno! Kaj mi jam lacegas. 

La malhela fajrostrianta figuro kuregis al ili. La orkoj hurlis 
kaj transfluis la ŝtonajn paŝpontojn. Tiam Boromiro levis sian 
komon kaj blovis. Laŭte sonoris kaj blekis la defio, kiel kriego 
multgorĝa sub la kaverneca tegmento. Momente la orkoj 
hezitis, kaj la fajra ombro haltis. Poste la eĥoj subite 
silentiĝis kvazaŭ flamo, blovestingita per malhela vento, kaj 
denove la malamikoj antaŭeniris. 

— Trans la ponton! — kriis Gandalfo, revokinte sian forton. 

— Fuĝu! Jen malamiko, kiu superas vin. Mi devas defendi la 
mallarĝan vojon. Fuĝu! — Aragorno kaj Boromiro malatentis 
la ordonon, sed staris firme, flankalflanke, malantaŭ 
Gandalfo ĉe la fino de la ponto. La aliaj haltis ĝuste en la 
pordaperturo ĉe fino de la halo, kaj sin turnis, ne povante 
permesi, ke ilia estro frontu sola la malamikon. 

La balrogo alvenis la ponton. Gandalfo staris meze de I' 
arkaĵo, apogante sin per la bastono en sia maldekstra mano, 
sed en la aiia mano brilis Glamdringo, malvarma kaj blanka. 
Lia malamiko denove haltis, frontante lin, kaj la ombro 
ĉirkaŭ ĝi etendiĝis kiel du grandaj flugiloj. Gi levis la vipon, 
kaj la vostoj kriĉis kaj krakis. Fajro eliris el ĝiaj naztmoj. Sed 
Gandalfo staris fortike. 

— Vi ne povas pasi, — li diris. La orkoj staris senmove, kaj ĉio 
komplete silentiĝis. — Mi estas servanto de I' Sekreta Fajro, 
manipulanto de la flamo de Anoro. Vi ne povas pasi. La 



malhela fajro ne hel~ pos vin, flamon de Uduno. Reiru al la 
Ombro! Vi ne povas pasi. 

La balrogo nenion respondis. La fajro en ĝi ŝajnis velki, sed 
la mallumo fortiĝis. Gi paŝis antaŭen malrapide sur la 
ponton, kaj subite ĝi sin rektigis ĝis granda alto, kaj ĝiaj 
flugiloj etendiĝis de muro al muro; sed ankoraŭ Gandalfo 
estis videbla, glimante en la malhelo; li ŝajnis eta kaj tute 
sola: griza kaj kurbiĝinta, kiel ŝrumpa arbo antaŭ komenciĝo 
de ŝtormo. 

El la ombro saltis flamanta ruĝa glavo. 

Glamdringo ekbrilis blanka responde. 

Aŭdiĝis tintego kaj elpikis blanka fajro. La balrogo retropaŝis 
kaj ĝia glavo suprenflugis en fragmentoj fandiĝantaj. La 
sorĉisto ŝanceliĝis sur la ponto, retroiris unu paŝon, kaj 
denove ekstaris senmova. 

— Vi ne povas pasi! — li diris. 

Per alĵetiĝo la balrogo plensaltis sur la ponton. Gia vipo 
kirliĝis kaj siblis. 

— Li ne devas stari sola! — kriis Aragorno subite kaj rekuris 
laŭ la ponto. — Elendilo! — li kriis. — Mi kunestas, Gandalfo! 

— Gondoro! — kriis Boromiro kaj saltis post lin. Tiumomente 
Gandalfo levis sian bastonon, kaj kriante laŭte li frapegis la 
ponton antaŭ si. La bastono disrompiĝis kaj falis el lia mano. 
Blindiga maso da blanka flamo suprenflugis. La ponto 
fendiĝis. Guste ĉe la piedoj de la balrogo ĝi rompiĝis, kaj la 
ŝtono sur kiu ĝi staris kraŝis en 1' abismon, dum la ceteraj 
restis, ekvilibrigitaj, tremantaj kvazaŭ rok-lango elpuŝita en 
malplenon. 



Kun terura krio la balrogo falis antaŭen, kaj ĝia ombro suben 
plonĝis kaj malaperis. Sed ĝuste dumfale ĝi svingis sian 
vipon, kaj la vostoj frapis kaj volviĝis ĉirkaŭ la genuojn de 1' 
sorĉisto, trenante lin ĝis la rando. Li ŝanceliĝis kaj falis, vane 
kroĉiĝante al la ŝtono, kaj glitis en la abismon. 

— Fuĝu, stultuloj! — li kriis, kaj estisfor. 

La fajroj estingiĝis kaj ekestis kompleta mallumo. La 
Kunularo staris senmove pro hororo, fiksrigardante en I' 
abismon. Guste kiam Aragorno kaj Boromiro revenis kurege, 
la cetero de I' ponto fendiĝis kaj falis. Per krio Aragorno 
revivigis ilin. 

— Venu! Nun mi kondukos vin! — li vokis. — Ni devas obei 
lian lastan ordonon. Sekvu min! 

Ili stumblis malorde supren laŭ la ŝtuparo preter la pordo. 
Aragorno antaŭis, Boromiro malantaŭis. Ĉe la supro estis 
larĝa eĥanta koridoro. Laŭ ĝi ili fuĝis. Frodo aŭdis Samon 
ploranta ĉe sia flanko, kaj poste li konstatis, ke ankaŭ li 
ploras dum la kurado. Dum, dum, dum, — la tamburbatoj 
ruliĝis malantaŭe, jam funebre kaj malrapide, — dum! 

Ili plukuris. La lumo kreskis antaŭ ili; grandaj lumstrioj 
trapikis la tegmenton. Ili kuris pli rapide. Ili eniris halon, 
helan pro taglumo el la altaj fenestroj oriente. Ili fuĝis trans 
ĝin. Ĝiajn grandajn rompitajn pordojn ili trapasis, kaj subite 
antaŭ ili malfermiĝis la Granda Pordego, arkaĵo da brilega 
lumo. 

Gardistaro de orkoj kaŭris en la ombroj malantaŭ la 
pordfostegoj baŭmantaj ambaŭflanke, sed la pordo estis 
frakasita kaj faligita. Aragorno terenbatis la kapitanon, kiu 
frontis lin, kaj la ceteraj fuĝis timigite de lia kolero. La 
Kunularo preterkuregis ilin kaj ilin tute malatentis. Tra la 



Pordego ili kuris kaj salte descendis la grandajn trivitajn 
ŝtupojn, la sojlon de Morio. 

Tiel, finfine ili venis preterespere sub la ĉielon kaj sentis 
venton sursiaj vizaĝoj. 

Ili ne haltis ĝis ili troviĝis ekster pafatingo de 1' muroj. La 
Dimrila Valo estis ĉirkaŭe. Surkuŝis ĝin ombro de I' 

Nebulecaj Montoj, sed oriente oro lumis sur la tero. Estis nur 
unu horo post la tagmezo. La suno brilis. La nuboj estis 
blankaj kaj altaj. 

Ili rerigardis. Malhele oscedis la arkaĵo de I' Pordego sub 
ombro de I' montaro. Mallaŭte kaj malproksime sub la tero 
ruliĝis la malrapidaj tamburbatoj: dum. Maldensa nigra fumo 
eldrivis. Nenio alia estis videbla; la ĉirkaŭa valo estis tute 
malplena. Dum. Finfine malĝojego tute venkis ilin, kaj longe 
ili ploris: iuj starantaj kaj silentaj, iuj kuŝantaj tere. Dum, 
dum. La tamburbatoj forvelkis. 



6 


Lotlorieno 

Ve! Mi timas, ke ni ne povos pli longe resti ĉi tie, — diris 
Aragorno. Li alrigardis la montojn kaj alte tenis sian glavon. 

— Adiaŭ, Gandalfo! — li kriis. — Ĉu mi ne diris al vi: se vi 
trapasos la pordon de Morio, gardu vin? Ve, mi diris veron! 
Kian esperon ni havas sen vi? — Li sin turnis al la Kunularo. 

— Ni devas malhavi esperon. Almenaŭ ni eble venĝos nin. Ni 
fortigu nin kaj ne plu ploru! Venu! Antaŭ ni estas vojo longa, 
kaj multo farenda. 

Ili stariĝis kaj ĉirkaŭrigardis. Norde la valo supreniris en 
interejon de ombroj inter du grandaj montobrakoj, super kiuj 
brilistri blankaj pintoj: Celebdilo, Fanuidolo, Karadraso, la 
Montoj de Morio. Ĉe 1' supro de la intermonto fluis torento 
kvazaŭ blanka punto trans senfinan ŝtuparon da mallongaj 
akvofaloj, kaj ŝaŭmnebulo ŝvebis en la aero ĉirkaŭ la 
montosuboj. 

— Jen la Dimrila Ŝtuparo, — diris Aragorno, fingromontrante 
la akvofalojn. — Malsupren laŭ la profunde fendita vojo, kiu 
apudas la torenton, ni devis alveni, se la sorto estus pli 
afabla. 

— Aŭ Karadraso malpli kruela, — diris Gimlio. — Jen ĝi staras 
ridetanta en la sunlumo! — Li skuis sian pugnon al la plej 
fora el la neĝvertaj pintoj kaj forturniĝis. 

Oriente la etendita brako de I' montoj marŝis al subita fino, 
kaj foraj landoj estis videblaj post ili, larĝaj kaj svagaj. Sude 
la Nebulecaj Montoj retroiris senfine ĝis limo de la 
vidkapablo. Malproksime malpli ol mejlon, kaj iom sube, ĉar 
ili ankoraŭ staris alte sur la okcidenta flanko de la valo, kuŝis 
lago. Ĝi estis longa kaj ovala, formita kvazaŭ granda 



lancpinto ŝovita profunden en la nordan intermonton; sed 
ĝia suda fino preteris la ombrojn sub la sunbrila ĉielo. Tamen 
ĝia akvo estis malhela: profunde blua kiel klara vesperĉielo 
vidita de lampluma ĉambro. Gia supraĵo estis senmova kaj 
neperturbita. Ĉirkaŭ ĝi kuŝis glata razeno, kiu descendis 
brete je ĉiuj flankoj ĝis ĝia nuda nerompita bordo. 

— Tie kuŝas la Spegullago, profunda Ĥeled-Zaramo! — diris 
Gimlio malgaje. — Mi memoras, Mon li diris: “Spertu ĝojon 
rigardante ĝin! Sed tie ni ne povos restadi”. Nun mi vojaĝos 
longe antaŭ ol sperti denove ĝojon. Estas mi, kiu devas 
forrapidi, kaj li, kiu devas resti. 

Nun la Kunularo malsupreniris la vojon for de la Pordego. Gi 
estis malglata kaj rompita, velkante ĝis serpentuma pado 
inter erikoj kaj ileksoj, kiuj elpuŝiĝis inter la fendiĝontaj 
ŝtonoj. Sed ankoraŭ estis videble, ke iam antaŭlonge granda 
pavimita vojo serpentumis supren el la malaltejoj de 1' 
Gnoma Regno. En kelkaj lokoj estis ruiniĝintaj ŝtonaj 
monumentoj kaj amasetoj da verdo, kiujn kronis gracilaj 
betuloj aŭ abioj, susurantaj pro la vento. Kurbiĝo orienten 
kondukis ilin tute apud la gazonon de Spegullago, kaj tie ne 
malproksime de 1' vojflanko staris unuopa kolono supre 
rompita. 

— Jen la ŝtono de Durino! — kriis Gimlio. — Mi ne povas 
preteriri, ne flankenirinte momenton por rigardi la miraĵon 
de la valo! 

— Do rapidu! — diris Aragorno, retrorigardante al la Pordego. 

— La suno subiros frue. La orkoj, eble, ne elvenos ĝis la 
noktiĝo, sed tiam ni devas troviĝi tre malproksime. La luno 
preskaŭ tutŝrumpis kaj hodiaŭ nokte estos mallume. 

— Akompanu min, Frodo! — kriis la gnomo, saltante for de I' 
pado. — Mi ne volas, ke vi foriru ne vidinte Ĥeled-Zaramon. 



— Li subenkuris la longan verdan deklivon. Frodo sekvis 
malrapide, logite de la senmova blua akvo malgraŭ doloro 
kaj laco; Sam kuniris malantaŭe. 

Apud la staranta ŝtono Gimlio haltis kaj rigardis supren. Gi 
estis fendetita kaj vetertrivita, kaj la malklaraj runoj surĝia 
flanko estis nelegeblaj. 

— Tiu ĉi kolono signas la lokon, kie Durino la unuan fojon 
rigardis en la Spegullagon, — diris la gnomo. — Ni mem 
rigardu unufoje, antaŭ ol foriri! 

Ili kliniĝis super la malhela akvo. Komence ili povis nenion 
vidi. Poste, malrapide, ili vidis la formojn de la ĉirkaŭantaj 
montoj spegulitaj en profunda bluo, kaj la pintoj similis 
plumarojn da blankaj flamoj super ili; plue estis spaco 
da.fielo. Tie simile al juveloj enprofundigitaj brilis eksparkaj 
steloj, kvankam la suno lumis sur la ĉielo super ili. De iliaj 
propraj kliniĝantaj formoj videblis eĉ ne ombro. 

— O Ĥeled-Zaramo bela kaj mirinda! — diris Gimlio. — Tie 
kuŝas la krono de Durino ĝis li vekiĝos. Adiaŭ! — Li 
riverencis, kaj fortumis sin, kaj rerapidis laŭ la gazono 
denove ĝis la pado. 

— Kion vi vidis? — diris Grinĉjo al Sam, sed Sam tro 
profundiĝis en pensadon porrespondi. 

La vojo nun turniĝis suden kaj rapide malsupreniris, 
etendiĝante el inter la brakoj de la valo. lom malsupre de la 
lago ili alvenis profundan akvoputon, klaran kiel kristalo, de 
kiu flueto transiris ŝtonan lipon kaj fluis ekbrile kaj gargare 
malsupren laŭ apika roka kanelo. 

— Jen la fonto, el kiu leviĝas Arĝentvejno, — diris Gimlio. 

— Ne trinku el ĝi! Gi estas glacie malvarma. 



— Baldaŭ ĝi iĝas rapida rivero, ĉar ĝi ĉerpas akvon el multaj 
aliaj montaj rojoj, — diris Aragorno. — Nia vojo apudiras ĝin 
dum multaj mejloj. Ĉar mi kondukos vin tra la vojo, kiun 
Gandalfo elektis, kaj unue mi esperas alveni la arbaron, kie 
Arĝentvejno enfluas la Grandan Riveron — tie fore. — lli 
rigardis tien, kien li indikis, kaj antaŭ si ili povisvidi la rojon 
saltanta al la fundo de 1' valo, kaj poste pluiranta foren ĝis la 
malaltejoj, ĝis ĝi perdiĝis en ora nebuleco. 

— Tie kuŝas la arbaroj de Lotlorieno! — diris Legolaso. — Tio 
estas la plej bela el ĉiuj loĝejoj de mia popolo. Ne ekzistas 
arboj similaj al la arboj de tiu lando. Ĉar aŭtune iliaj folioj ne 
falas, sed oriĝas. Nur kiam la printempo venas, kaj la nova 
verdaĵo malfermiĝas, ili falas, kaj tiam branĉojn pezigas 
flavaj floroj; kaj la tero de I' arbaro estas ora, kaj ora estas la 
tegmento, kaj ĝiaj kolonoj estas arĝentaj, ĉar la ŝeloj de la 
arboj estas glataj kaj grizaj. Tiel diras ankoraŭ niaj kantoj en 
Mornarbaro. Mia koro ĝojus, se mi troviĝus sub la 
tegmentorandoj de tiu arbaro printempe! 

— Mia koro ĝojas eĉ vintre, — diris Aragorno. — Sed ĝi 
troviĝas multajn mejlojn for. Ni rapidu! 

Dum kelka tempo Frodo kaj Sam sukcesis resti kun la aliaj, 
sed Aragorno gvidis ilin rapidege, kaj post iom da tempo ili 
komencis postresti. Ili manĝis nenion depost la frua mateno. 
La vundo de Sam ardis kiel fajro, kaj lia kapo sentis 
vertiĝeton. Malgraŭ la brila suno la vento ŝajnis malvarma 
post la varma mallumo de Morio. Li tremetis. Frodo trovis 
ĉiun paŝon pli doloriga kaj li anhelis pro spiromanko. 

Finfine Legolaso turniĝis, kaj vidante, ke ili estas jam tre 
malantaŭaj, li alparolis Aragornon. La aliaj haltis, kaj 
Aragorno rekuris, vokante Boromiron, ke tiu akompanu lin. 



— Mi petas pardonon, Frodo! — li kriis, zorgoplena. — Tiom 
okazis hodiaŭ, kaj tiom necesas rapideco, ke mi forgesis, ke 
vi estas vundita; kaj ankaŭ Sam. Vi devis ion diri. Ni faris 
nenion facilige porvi, kiel ni devus, eĉ se persekutus nin ĉiuj 
orkoj de Morio. Ek do! lomete pli antaŭe estas loko, kie ni 
povos iomete ripozi. Tie mi faros por vi ĉion eblan. Venu, 
Boromiro! Ni portos ilin. 

Baldaŭ poste ili alvenis alian rivereton, kiu fluis el la 
okcidento kaj aligis sian bobelan akvon al la rapidanta 
Arĝentvejno. Kune ili plonĝis trans falejon de verdkolora 
ŝtono, kaj ŝaŭmis supren en valeton. Ĉirkaŭ ĝi staris abioj, 
stumpaj kaj kurbaj, kaj ĝiaj flankoj estis apikaj kaj vestitaj 
per skolopendrioj kaj mirtelarbustoj. Ĉe la subo estis 
ebenejo, tra kiu la rojo fluis brue trans brilajn ŝtonetojn. Tie 
ili ripozis. Jam pasis preskaŭ tri horoj post la tagmezo, kaj ili 
vojaĝis nur kelkajn mejlojn de 1' Pordego. La suno jam 
eksubiris okcidente. 

Dum Gimlio kaj la du pli junaj hobitoj ekbruligis fajron el 
vepraĵo kaj abiaj branĉetoj kaj ĉerpis akvon, Aragorno flegis 
Samon kaj Frodon. La vundo de Sam ne estis profunda, sed 
ĝi aspektis malsane, kaj la vizaĝo de Aragorno estis zorgema 
dum li esploris ĝin. Post momento li rigardis supren 
malŝarĝite. 

— Bonŝance, Sam! — li diris. — Multaj ricevis pli malbonan 
vundon page al mortigo de sia unua orko. La tranĉo ne estas 
venenita, kiel estas tro ofte ĉe la vundoj per orkaj klingoj. Gi 
verŝajne bone kuraciĝos, kiam mi estos fleginta ĝin. Lavu 
ĝin, kiam Gimlio varmigos iom da akvo. 

Li malfermis sian saketon kaj elprenis kelkajn velkintajn 
foliojn. 



— Ili estas sekaj kaj perdis iom da efikeco, — li diris, — sed 
jen mi havas ankoraŭ kelkajn foliojn de atelaso, kiujn mi 
plukis proksime al Veterverto. Kunpremu unu el ili en la 
akvo, kaj lavpurigu la vundon, kaj mi bandaĝos ĝin. Nun 
estas via vico, Frodo! 

— Ĉe mi en ordo, — diris Frodo, ne dezirante, ke liaj vestaĵoj 
estu tuŝataj. — Mi bezonas nur kelkan manĝaĵon kaj iom da 
ripozo. 

— Ne! — diris Aragorno. — Ni devas rigardi por konstati, kion 
faris al vi la martelo kaj amboso. Mi ankoraŭ miras, ke vi 
entute vivas. — Malkrude li formetis la malnovan jakon kaj 
trivitan ĉemizon de Frodo kaj eligis mirspiregon. Poste li 
ridis. La arĝenta maŝkiraso trembrilis antaŭ liaj okuloj kiel 
lumo sur ondeta maro. Zorge li forprenis kaj alte tenis ĝin, 
kaj la gemoj sur ĝi ekbrilis kiel steloj, kaj la bruo de la 
skuataj ringoj sonis kvazaŭ tinto de pluvo sur lageton. 

— Vidu, amikoj! — li vokis. — Jen beleta hobita haŭto por 
envolvi elfan princidon! Se estus konate, ke hobitoj havas 
tiajn haŭtojn, ĉiuj ĉasantoj de Mez-Tero alrajdus la Provincon. 

— Kaj ĉiuj sagoj de ĉiuj ĉasistoj en la mondo estus vanaj, 

— diris Gimlio, mire fiksrigardante la kirason. — Gi estas 
mitrila vesto. Mitrilo! Mi neniam vidis nek priaŭdis 
ekzempleron tiel belan. Ĉu pri tiu ĉi maŝkiraso parolis 
Gandalfo? Se jes, li subtaksis ĝin. Sed ĝi estis bone 
donacita! 

— Mi ofte scivolis, kion faras vi kaj Bilbo, tiom intime en lia 
ĉambreto, — diris Gaja. — Benatu la maljuna hobito! Mi 
amas lin pli ol antaŭe. Mi esperas, ke ni havos okazon 
rakonti al li pri ĝi! 


Sur la dekstraj flanko kaj brusto de Frodo estis malhela kaj 
nigriĝinta kontuzo. Sub la kiraso estis ĉemizo el mola ledo. 



sed unuloke la ringoj estis trapuŝitaj en la karnon. Ankaŭ la 
maldekstra flanko estis gratita kaj kontuzita, kie li estis ĵetita 
kontraŭ la muron. Dum la aliaj pretigis la manĝon, Aragorno 
lavpurigis la vundojn per akvo, en kiu estis trempita la 
atelaso. La pika parfumo plenigis la valeton, kaj ĉiuj, kiuj 
kliniĝis super la vaporanta akvo, sentis sin refreŝigitaj kaj 
fortigitaj. Baldaŭ Frodo sentis foriri la doloron, kaj lia spirado 
faciliĝis: kvankam dum multaj tagoj li estis malfleksiĝema 
kaj netuŝinda. Aragorno ligis kelkajn molajn vataĵojn al lia 
flanko. 

— La kiraso estas mirinde malpeza, — li diris. — Surmetu ĝin 
denove, se vi povas tion toleri. Mia koro ĝojas, sciante ke vi 
havas tian vestaĵon. Ne formetu ĝin, eĉ dormonte, krom se 
sorto venigos vin tien, kie vi provizore estos sekura; kaj tion 
malofte ebligos la hazardo dum la daŭro de via misio. 

Manĝinte, la Kunularo prepariĝis pluiri. Ili estingis la fajron 
kaj kaŝis ties spurojn. Poste, grimpinte el la valeto, ili 
ekmarŝis denove. Ili ne multe progresis antaŭ ol la suno 
subiris malantaŭ la okcidentaj altaĵoj, kaj ombregoj 
subenrampis la montflankojn. Krepusko vualis iliajn piedojn, 
kaj nebuleto leviĝis en la kavejoj. Malproksime en la oriento 
la vespera lumo kuŝis pala sur la neklaraj terenoj de distaj 
ebenaĵoj kaj arbaroj. Sam kaj Frodo, jam sentante sin 
faciligitaj kaj tre freŝigitaj, kapablis paŝi sufiĉe rapide, kaj 
kun nur unu halto Aragorno kondukis antaŭen la Kunularon 
dum preskaŭ tri pliaj horoj. 

Estis mallume. Profunde noktiĝis. Vidiĝis multaj klaraj steloj, 
sed la rapide malkreskanta luno ne estus vidata ĝis malfrue. 
Gimlio kaj Frodo iris lastaj, marŝante mallaŭte kaj ne 
parolante, por aŭdi iun ajn sonon sur la vojo malantaŭe. 
Finfine Gimlio rompis la silenton. 



— Neniu sono krom la vento, — li diris. — Neniuj orkoj 
proksimas, aŭ miaj oreloj estas lignaj. Espereble la orkoj 
kontentiĝos forpelinte nin el Morio. Kaj eble tio estas ilia tuta 
celo, kaj ni alie ne koncernis ilin — nek la Ringo. Tamen orkoj 
ofte persekutas malamikojn multmejle sur la ebenaĵon, se ili 
volas venĝi falintan kapitanon. 

Frodo ne respondis. Li rigardis al Piko, kaj la klingo estis 
malbrila. Tamen li aŭdis ion, aŭ tion li supozis. Tuj post kiam 
la ombroj ĉirkaŭis ilin kaj la vojo malantaŭe estis malhela, li 
aŭdis denove la rapidan klakadon de piedpaŝoj. Ankaŭ nun 
li aŭdis ĝin. Li rapide sin turnis. Vidiĝis malantaŭe du etaj 
ekbriloj da lumo, aŭ momente li supozis vidi ilin, sed tuj ili 
glitis flanken kaj malaperis. 

— Kio estas? — diris la gnomo. 

— Mi ne scias, — respondis Frodo. — Mi pensis, ke mi aŭdas 
paŝojn, kaj mi pensis, ke mi vidas lumon — kvazaŭ okulojn. 
Mi tion pensis ofte, de kiam ni unue eniris Morion. 

Gimlio haltis kaj kliniĝis al la tero. 

— Mi aŭdas nenion krom la noktan paroladon de plantaĵoj 
kaj ŝtonoj, — li diris. — Ek! Ni rapidu! La aliaj jam ne vidiĝas. 

La nokta vento blovis froste tra la valo renkonte al ili. Antaŭ 
ili staris larĝa griza ombro, kaj ili aŭdis senfinan susuradon 
de folioj kvazaŭ poploj en la trablovo. 

— Lotlorieno! — kriis Legolaso. — Lotlorieno! Ni alvenis ĝis la 
tegmentorandoj de I' Ora Arbaro. Ve, ke vintro estas! 

En la nokto la arboj staris altaj antaŭ ili, arkitaj super la vojo 
kaj rojo, kiuj subite fluis sub iliajn etenditajn branĉojn. En la 
malbrila lumo de 1' steloj iliaj trunkoj estis grizaj, kaj iliaj 
tremantaj folioj subsugestiis novalan oron. 



— Lotlorieno! — diris Aragorno. — Mi ĝojas aŭdi denove 
venton en la arbaro! Ni troviĝas apenaŭ pli ol dek kvin 
mejlojn for de 1' Pordego, sed ni ne kapablas iri plu. Ĉi tie ni 
esperu, ke la efikeco de 1' elfoj gardos nin hodiaŭ nokte de la 
minaco, kiu postsekvas. 

— Se efektive elfoj ankoraŭ loĝas ĉi tie en la malheliĝanta 
mondo, — diris Gimlio. 

— Pasis longa tempo, de kiam iuj el mia popolo revojaĝis ĉi 
tien ĝis la lando, de kie ni forvagis en praepoko, — diris 
Legolaso, — sed ni aŭdis, ke Lorieno ankoraŭ ne estas 
senpopola, ĉarĉi tie estas potenco sekreta, kiu fortenas 
misaĵojn el la lando. Tamen ĝia popolo estas malofte vidata, 
kaj eble ili jam loĝas profunde en la arbaro kaj malproksime 
de I' norda limo. 

— Ja profunde en la arbaro ili loĝas, — diris Aragorno, kaj 
ĝemspiris, kvazaŭ ekmoviĝus en li iu memoraĵo. — Ni devas 
nin prizorgi mem hodiaŭ vespere. Ni mallonge pluiru, ĝis la 
arboj tute ĉirkaŭos nin, kaj tiam ni flankiĝos de la pado kaj 
serĉos lokon por ripozi. Li paŝis antaŭen; sed Boromiro staris 
heziteme kaj ne sekvis. 

— Ĉu ne ekzistas alia vojo? — li diris. 

— Kian alian pli taŭgan vojon vi deziras? — diris Aragorno. 

— Klaran vojon, eĉ se ĝi kondukas tra glavbaraĵo, — diris 
Boromiro. — Laŭ strangaj padoj estas tiu ĉi Kunularo 
kondukita, kaj ĝis nun al misfortuno. Kontraŭ mia volo ni 
pasis sub la ombrojn de Morio, je nia perdo. Kaj nun ni devas 
eniri la Oran Arbaron, laŭ vi. Sed pri tiu danĝera lando ni 
aŭdis en Gondoro, kaj oni diras, ke eliris malmultaj enirintoj; 
kaj el tiuj malmultaj neniu eskapis nedifektite. 



— Ne diru nedifektite, sed se vi diros neŝanĝite, eble tiam vi 
parolos veron, — diris Aragorno. — Sed la scioj velkas en 
Gondoro, Boromiro, se en la urbo de tiuj, kiuj iam estis saĝaj, 
oni nun parolas mise pri Lotlorieno. Kredu kion vi volas, por 
ni ne ekzistas alia vojo — krom se vi emas reiri al la Moria 
Pordo, aŭ grimpi la senpadajn montojn, aŭ naĝi tutsola laŭ la 
Granda Rivero. 

— Do antaŭen! — diris Boromiro. — Sed estas danĝere. 

— Danĝere efektive, — diris Aragorno, — bele kaj danĝere; 
sed ĝin devas timi nur misaĵo, aŭ tiuj, kiuj kunportas 
misaĵon. Sekvu min! 

Ili iris malpli ol unu mejlon en la arbaron, kiam ili alvenis 
alian rivereton, malsupren fluantan rapide de la arbokovritaj 
deklivoj, kiuj altiĝis denove okcidente al la montaro. Ili aŭdis 
ĝin transplaŭdanta je akvofalo malproksime inter la ombroj 
dekstre. Ĝiaj malhelaj hastaj akvoj transiris la padon antaŭ 
ili, kaj aliĝis al Arĝentvejno en kirliĝo de neklaraj lagetoj 
inter la radikoj de I' arboj. 

— Jen Nimrodelo! — diris Legolaso. — Pri tiu ĉi rivereto la 
arbaraj elfoj verkis multajn kantojn antaŭlonge, kaj ni 
ankoraŭ kantas ilin en la nordo, memorante pri la ĉielarko ĉe 
ĝiaj faloj kaj la oraj floroj, kiuj flosis sur ĝia ŝaŭmo. Ĉio estas 
nun malluma kaj la ponto de Nimrodelo estas rompiĝinta. Mi 
banos miajn piedojn, ĉar oni diras, ke la akvo estas kuracilo 
por la laculoj. 

Li iris antaŭen kaj grimpis malsupren laŭ la profunde fendita 
bordo kaj enpaŝis la rivereton. 

— Sekvu min! — li kriis. — La akvo ne estas profunda. Ni 
transvadu! Sur la kontraŭa bordo ni povos ripozi, kaj la bruo 
de I' falanta akvo eble havigos al ni dormon kaj forgeson pri 
malĝojo. 



Unu post alia ili grimpis malsupren kaj sekvis Legolason. 
Dum momento Frodo staris proksime al la bordo kaj lasis flui 
la akvon trans siajn lacajn piedojn. Gi estis malvarma sed 
ĝia tuŝo estis pura, kaj kiam li pluiris kaj ĝi leviĝis al liaj 
genuoj, li sentis, ke la vojaĝmakuloj kaj ĉiu laceco estas 
forlavitaj de liaj membroj. 

Kiam la tuta Kunularo estis transirinta, ili sidiĝis, ripozis kaj 
manĝis; kaj Legolaso rakontis al ili historiojn pri Lotlorieno, 
kiujn la elfoj de Mornarbaro vartis ankoraŭ en siaj koroj, pri 
lumo de suno kaj steloj sur la razenoj apud la Granda Rivero 
antaŭ ol la mondo griziĝis. 

Finfine ili silentiĝis kaj ekaŭdis la muzikon de la akvofalo 
fluantan dolĉe en la ombroj. Frodo preskaŭ imagis, ke li 
aŭdas voĉon kantantan, miksitan kun la bruo de la akvo. 

— Ĉu vi aŭdas la voĉon de Nimrodela? — demandis 
Legolaso. — Mi kantos porvi kanton pri la junulino 
Nimrodela, kiu havis la saman nomon kiel la rivereto, apud 
kiu ŝi vivis antaŭlonge. Gi estas bela kanto en nia arbara 
lingvo; sed jen kiel ĝi sonas en la okcidentaĵo, kiel iuj en 
Rivendelo nun kantas ĝin. 

Per mallaŭta voĉo apenaŭ aŭdebla inter la susurado de la 
folioj super ili li komencis: 

Elfino en pratemp' irizis, 
dumtage brila stelo: 
ŝuparo ŝia arĝent-grizis, 
or-orlis la mantelo. 

Ligiĝis stel' al ŝia frunto, 
ĉe I' kap' lumdiademo 
kiel tra branĉoj suna punto 
en bela Lorieno. 

La haroj longis, membroj blankis. 



ŝi estis flekstalia; 
envente ŝi leĝere dancis 
kiel foli' tilia. 
ĉe r akvofalo Nimrodela, 
kie la akvo klaris, 
en lagon ŝia voĉ' fabela 
kiel arĝento falis. 

Neniu scias pri la loko 
kien ŝi sin forkaŝis; 
ĉar Nimrodel' en praepoko 
sur montoj disen paŝis. 

La elfa ŝipo en haveno, 
ŝirmata de montaro, 
atendis longe sur posteno 
apud la muĝa maro. 

Dumnokta vent' en Nordaj Landoj 
leviĝis, fajfis laŭta, 
la ŝipon pelis for de I' strandoj 
per tajdo flue plaŭda. 

Aŭrore mont' kaj ter' retretis 
preterondara baŭmo, 
kiu plumerojn alten ĵetis 
da blindiganta ŝaŭmo. 

Amroto la terbordon vidis 
jam preter akvo ŝvela, 
malbenis ŝipon, kiu splitis 
lin for de Nimrodela. 

Li estis elfa reĝ' pratempe, 
lordo de valtereno, 
dum oris la branĉar' pratempe 
en bela Lorieno. 

De I' direktil' al mar' li saltis, 
al trafa sag' simila, 
kaj plonĝis, kien akvo altis, 
kiel la mev' flugila. 

Tra I' haroj blovis vento flirta. 



ĉirkaŭis ŝaŭma signo; 
kaj pluen forta, bela, virta, 
li rajdis kvazaŭ cigno. 

El Okcident' neniu vorto, 
kaj sur la Cisa Plaĝo 
al elf-popolo pri Amroto 
ne venis plu mesaĝo. 

La voĉo de Legolaso hezitis, kaj la kanto ĉesis. 

— Mi ne plu povas kanti, — li diris. — Tio estas nur parto, sed 
mi forgesis multon. Gi estas longa kaj trista, ĉarĝi rakontas 
kiel malĝojo venis al Lotlorieno, Lorieno de la arbofloroj, 
kiam la gnomoj vekis misecon en la montaro. 

— Sed la gnomoj ne kreis la misecon, — diris Gimlio. 

— Tion mi ne diris, tamen miseco venis, — respondis 
Legolaso malgaje. — Tiam multaj elfoj el la parencaro de 
Nimrodela forlasis siajn loĝejojn kaj foriris, kaj ŝi estis perdita 
malproksime en la sudo, en la pasejoj de la Blankaj Montoj, 
kaj ŝi ne alvenis la ŝipon, Me ŝia amanto Amroto atendis ŝin. 
Sed dum la printempo, kiam la vento trablovas la novajn 
foliojn, la eĥo de ŝia voĉo aŭdeblas ankoraŭ apud la 
akvofaloj, kiuj portas ŝian nomon. Kaj kiam la vento estas 
suda, la voĉo de Amroto alvenas de la maro; ĉar Nimrodelo 
enfluas Arĝentvejnon, kiun la elfoj nomas Celebranto, kaj 
Celebranto en Anduinon la Grandan, kaj Anduino enfluas la 
Golfon de Belfalaso, de kie ekvelis la elfoj de Lorieno. Sed 
nek Nimrodela, nek Amroto iam ajn revenis. 

» Oni diras, ke ŝi konstruigis domon sur la branĉoj de arbo, 
kiu kreskis proksime al la akvofaloj; ĉartio estis kutimo de la 
elfoj de Lorieno, loĝi sur la arboj, kaj eble ankaŭ nun estas 
tiel. Sekve ili estis nomataj Galadrimoj, la Arbopopolo. 
Profunde en la arbaro la arboj estas tre grandaj. La popolo de 



r arbaro ne fosis la teron kiel gnomoj, nek konstruis 
fortikaĵojn el ŝtono antaŭ ol la Ombro venis. 

— Kaj eĉ dum ĉi postaj tagoj loĝado sur la arboj ŝajnas pli 
sekura ol sidado sur la tero, — diris Gimlio. Li rigardis trans 
la rivereton al la vojo, kiu rekondukis al Dimrila Valo, kaj 
poste supren al la tegmento el malhelaj branĉoj. 

— Viaj vortoj alportas bonan konsilon, Gimlio, — diris 
Aragorno. — Ni ne povas konstrui domon, sed hodiaŭ nokte 
ni faros kiel la Galadrimoj kaj serĉos ŝirmadon ĉe la 
arbosuproj, se ni povos. Ni jam sidis ĉi tie apud la vojo pli 
longe ol estus saĝe. 

La Kunularo nun turniĝis flanken de I' vojo kaj eniris la 
ombron de la pli profundaj arbaroj, okcidenten apud la 
monta rojo for de Arĝentvejno. Ne malproksime de 1' 
akvofalo de Nimrodelo ili trovis grupon da arboj, el kiuj 
pluraj pendis super la rivereto. Iliaj grandaj grizaj trunkoj 
estis fortike rondaj, sed la alteco ne estis divenebla. 

— Mi grimpos supren, — diris Legolaso. — Mi estas hejme 
inter arboj, ĉu radike, ĉu branĉe, kvankam ĉi tiuj arboj estas 
speco nekonata al mi, krom nome en kanto. Malornoj ili 
nomiĝas, kaj ĝuste ili naskas la flavajn arboflorojn, sed mi 
neniam grimpis sur tian. Mi jam vidos, kia estas ilia formo kaj 
kreskmaniero. 

— Kia ajn ĝi estos, — diris Grinĉjo, — ili ja estas arboj 
mirindaj, se ili proponas ripozon nokte, krom al birdoj. Mi ne 
povas dormi sur stango! 

— Do fosu truon en la tero, — diris Legolaso, — se tio pli 
konvenas al via gento. Sed vi devos fosi rapide kaj profunde, 
se vi volas kaŝi vin de orkoj. — Li saltis malpeze de la tero 
kaj kaptis branĉon, kiu elkreskis el la trunko alte super lia 



kapo. Sed ĝuste dum li svingiĝis tie dum momento, voĉo 
subite ekparolis el la arboombroj super li. 

— Daro! — ĝi diris pertono komanda, kaj Legolaso refalis al 
la tero surprizite kaj timigite. Li kaŭris kontraŭ la arbotrunko. 

— Staru senmove! — li flustris al la aliaj. — Nek moviĝu nek 
parolu! 

Aŭdiĝis mallaŭta ridado super iliaj kapoj, kaj poste alia klara 
voĉo ekparolis elf-lingve. Frodo povis malmulte kompreni la 
dirataĵon, ĉar la lingvo, kiun la arbara popolo uzas inter si, 
malsimilas tiun de la okcidento. Legolaso rigardis supren kaj 
respondis samlingve. 

— Kiuj iii estas, kaj kion ili diras? — demandis Gaja. 

— Ili estas elfoj, — diris Sam. — Ĉu vi ne aŭdas iliajn voĉojn? 

— Jes, ili estas elfoj, — diris Legolaso, — kaj ili diras, ke vi tiel 
laŭte spiras, ke ili povus vin mortpafi en mallumo. — Sam 
rapidis kovri mane sian buŝon. — Sed ili diras ankaŭ, ke ne 
necesas timi. Ili rimarkis nin jam delonge. Ili aŭdis mian 
voĉon trans Nimrodelo, kaj sciis, ke mi estas el ilia norda 
parencaro, kaj sekve ili ne malhelpis nian transiron, kaj 
poste ili aŭdis mian kanton. Nun ili petas, ke mi 
suprengrimpu kun Frodo, ĉarŝajnas, ke ili informiĝis pri li kaj 
pri nia vojaĝo. La aliajn ili petas atendi iomete sub la arbo, 
ĝis ili decidos, kion fari. 

El la ombroj malsupreniĝis eskalo; ĝi estis farita el ŝnuro, 
arĝentgriza kaj ekbrila en la mallumo, kaj kvankam ĝi 
aspektis gracila, ĝi pruviĝis sufiĉe forta por toleri multajn 
virojn. Legolaso kuris malpeze supren, kaj Frodo sekvis 
malrapide; malantaŭ li iris Sam, provante ne tro laŭte spiri. 
La branĉoj de la malorno elkreskis preskaŭ orte de la trunko, 
kaj poste svingiĝis supren; sed proksime al la supro la 



ĉeftrunko dispartiĝis al krono de multaj branĉoj, kaj intertiuj 
ili trovis konstruitan lignan platformon, aŭ fleton, kiel oni 
nomis tiaĵojn en tiu epoko. La elfoj nomis ĝin talano. Oni 
atingis ĝin tra ronda centra truo, tra kiu pasis la eskalo. 

Kiam Frodo finfine alvenis la fleton, li trovis Legolason 
sidanta kun tri aliaj elfoj. Ili estis vestitaj per ombreca grizo 
kaj ne estis videblaj inter la arbotrunkoj, krom se ili subite 
ekmoviĝis. Ili stariĝis, kaj unu el ili senkovriligis lampeton, 
kiu ellasis mallarĝan arĝentan radion. Li levis ĝin, rigardante 
la vizaĝojn de Frodo kaj Sam. Poste li forfermis denove la 
lumon kaj prononcis bonvenigajn vortojn en sia elfa lingvo. 
Frodo heziteme parolis reciproke. 

— Bonvenon! — la elfo diris en la Lingvo Komuna, parolante 
malrapide. — Ni malofte uzas alian lingvon ol nian propran; 
ĉar ni loĝas nun en la arbarprofundo, kaj ne volonte traktas 
kun aliaj popoloj. Eĉ nia parencaro en la nordo estas 
fortranĉita de ni. Sed inter ni estas kelkaj, kiuj ankoraŭ eliras 
porgajni novaĵojn kaj spioni niajn malamikojn, kaj ili parolas 
aliajn lingvojn. Mi estas unu el ili. Haldiro estas mia nomo. 
Miaj fratoj, Rumilo kaj Orofino, malmulte scipovas vian 
lingvon. 

» Sed ni aŭdis onidirojn pri via proksimiĝo, ĉar la kurieroj de 
Elrondo preterpasis Lorienon survoje hejmen laŭ la Dimrila 
ŝtuparo. Ni nenion aŭdis pri hobitoj, pri duonuloj, dum 
multaj jaroj, kaj ne sciis, ke ili plu loĝadas en Mez-Tero. Vi ne 
aspektas mise! Kaj pro tio, ke vi venas kun elfo el nia 
parencaro, ni estas pretaj trakti vin amike, laŭ la peto de 
Elrondo; kvankam ni ne kutime kondukas fremdulojn tra nia 
lando. Sed vi devas tranokti ĉi tie hodiaŭ. Kiom vi estas? 

— Ok, — diris Legolaso. — Mi mem, kvar hobitoj, kaj du 
homoj, el kiuj unu, Aragorno, estas elf-amiko el la popolo de 
Okcidentio. 



— La nomo de Aragorno, filo de Aratorno, estas konata en 
Lorieno, — diris Haldiro, — kaj li estas favorata de la Damo. 
Do ĉio en ordo. Sed vi ĝis nun parolis nur pri sep. 

— La oka estas gnomo, — diris Legolaso. 

— Gnomo! — diris Haldiro. — Tio ne estas en ordo. Ni ne 
traktis kun la gnomoj depost la Malhelaj Tagoj. Ili ne estas 
permesataj en nia lando. Mi ne povas permesi, ke li pasu. 

— Sed li estas de la Soleca Monto, unu el la fidinduloj de 
Daino, kaj amiko de Elrondo, — diris Frodo. — Elrondo mem 
elektis lin poresti unu el niaj kunuloj, kaj li estis kuraĝa kaj 
fidela. 

La elfoj interparolis kune per mallaŭtaj voĉoj, kaj 
pridemandis Legolason propralingve. 

— Do bone, — diris Haldiro fine. — Ni faros tion, kvankam ĝi 
estas kontraŭa al nia emo. Se Aragorno kaj Legolaso gardos 
lin, kaj respondecos pri li, li pasos; sed li devostrairi 
Lotlorienon kun la okuloj ŝirmitaj. 

» Sed jam ne plu ni debatu. Viaj uloj devas ne resti surtere. 

Ni vaĉas la riverojn, de kiam ni vidis grandan trupon da orkoj 
iranta norden al Morio, laŭ la flankoj de I' montoj, antaŭ 
multaj tagoj. Lupoj ululas rande de 1' arbaro. Se vi efektive 
venis de Morio, la danĝero ne povas esti malproksima. 
Morgaŭ frumatene vi devos pluiri. 

» La kvar hobitoj grimpu ĉi tien kaj restu kun ni — ilin ni ne 
timas! Troviĝas alia talano en la najbara arbo. Tie la aliaj 
devas rifuĝi. Vi, Legolaso, respondecu pri ili. Voku min, se io 
ne estos en ordo! Kaj zorgu pri tiu gnomo! 

Legolaso tuj malsupreniris laŭ la eskalo por sciigi la 
mesaĝon de Haldiro, kaj baldaŭ poste Gaja kaj Grinĉjo 



grimpis al la alta fleto. Ili estis spiromankaj kaj ŝajnis iom 
timigitaj. 

— Jen! — diris Gaja anhelante. — Ni suprentrenis viajn 
lankovrilojn kiel ankaŭ niajn proprajn. Paŝegulo kaŝis la 
ceteron de niaj pakaĵoj en profunda foliamaso. 

— Vi ja ne bezonis viajn ŝarĝaĵojn, — diris Haldiro. — Estas 
malvarme ĉe la arbosuproj vintre, kvankam la vento hodiaŭ 
vespere estas suda, sed ni havas por vi manĝaĵojn kaj 
trinkaĵojn, kiuj forpelos la noktofridon, kaj ni havas pli ol 
sufiĉe da feloj kaj manteloj. 

La hobitoj akceptis ĉi tiun duan (kaj multe pli bonan) 
vespermanĝon tre volonte. Poste ili volvis sin varmige, ne 
nur en la felmanteloj de la elfoj, sed ankaŭ en la propraj 
lankovriloj, kaj provis endormiĝi. Sed malgraŭ la granda 
laceco nur Sam trovis tion facile farebla. Al hobitoj ne plaĉas 
alteco, kaj ili ne dormas en supra etaĝo, eĉ kiam ili disponas 
pri tio. La fleto tute ne konvenis al ili kiel dormoĉambro. 
Mankis al ĝi muroj, ne estis eĉ barilo; nur unuflanke estis 
malpeza plektita ekrano, kiun oni povis movi kaj fiksi 
diversloke laŭ la ventodirekto. 

Grinĉjo plu parolis dum kelka tempo. 

— Mi esperas, se mi efektive endormiĝos en tiu ĉi 
subtegmentejo por litoj, ke mi ne deruliĝos, — li diris. 

— Post kiam mi sukcesos endormiĝi, — diris Sam, — mi 
daŭre dormos, ĉu aŭ ne mi deruliĝos. Kaj ju pli malmulte da 
parolo, des pli baldaŭ mi ekdormos, se vi min komprenas. 

Frodo kuŝis maldorma dum kelka tempo, kaj alrigardis la 
stelojn ekbrilantajn tra la pala tegmento de tremetantaj 
folioj. Sam jam ronkis apude longe antaŭ ol li mem fermis 
siajn okulojn. Li povis malklare vidi la grizajn formojn de du 



elfoj sidantaj senmove kun la brakoj ĉirkaŭ la genuoj, kiuj 
interparolis flustre. La alia malsupreniris por sentineli sur 
unu el la pli subaj branĉoj. Finfine, lulate de la vento tra la 
branĉoj supre, kaj la dolĉa murmurado de la akvofalo 
Nimrodelo sube, Frodo endormiĝis kun la kanto de Legolaso 
eĥanta en lia menso. 

Malfrunokte li vekiĝis. La aliaj hobitoj dormadis. La elfoj estis 
foririntaj. La falĉila luno malhele glimis inter la folioj. Mankis 
vento. Je ioma distanco li aŭdis krudan ridon kaj paŝadon de 
multaj piedoj sur la tero sube. Aŭdiĝis metala tintado. Tiuj 
sonoj malrapide forvelkis kaj ŝajnis iri suden, antaŭen en la 
arbaron. 

Kapo subite enŝoviĝis tra la truo en la fleto. Frodo sidiĝis 
alarmite kaj vidis, ke tio estas grizkapuĉa elfo. Li alrigardis la 
hobitojn. 

— Kio estas? — diris Frodo. 

— Yrch! — diris la elfo per sibla flustro kaj ĵetis sur la fleton 
la volvitan ŝnureskalon. 

— Orkoj! — diris Frodo. — Kion ili faras? — Sed la elfo jam 
foriris. Ne plu aŭdiĝis sonoj. Silentis eĉ la folioj, kaj la 
akvofalo mem ŝajnis mutigita. Frodo sidis tremante en siaj 
volvaĵoj. Li estis dankema, ke ili ne estis trafitaj sur la tero; 
sed li sentis, ke la arboj havigas malmulte da protektado, 
krom kaŝado. Orkoj estis entuziasmaj kiel dogoj spurante 
odorojn, oni diris, sed ili kapablis ankaŭ grimpi. Li elingigis 
Pikon: ĝi ekflametis kaj briletis kvazaŭ blua fajro; kaj poste 
velkis denove kaj malheliĝis. Malgraŭ la velko de lia glavo la 
sento pri proksima danĝero ne forlasis Frodon, ĝi eĉ kreskis. 
Li ekmoviĝis, rampis ĝis la truo kaj rigardis malsupren. Li 
estis preskaŭ certa, ke li aŭdas ŝtelmanierajn moviĝojn ĉe la 
arbosubo. 



Ne temis pri elfoj, ĉar la arbara popolo kutimis moviĝi tute 
senbrue. Tiam li malklare aŭdis sonon snufsimilan; kaj io 
ŝajnis grataĉi sur la ŝelo de 1' arbotrunko. Li fiksrigardis 
suben en la mallumon, retenante sian spiron. lo jam grimpis 
malrapide, kaj ĝia spirado aŭdiĝis kiel mallaŭta siblo tra 
kunpremitaj dentoj. Poste, supreniĝantaj proksime al la 
trunko, Frodo vidis du palajn okulojn. Ili haltis kaj rigardis 
supren senpalpebrume. Subite ili forturniĝis, kaj ombreca 
figuro ĉirkaŭglisis la arbotrunkon kaj malaperis. 

Tuj poste Haldiro venis grimpante rapide supren tra I' 
branĉaro. 

— Sur la arbo estis io, kion mi neniam antaŭe vidis, — li 
diris. — Tio ne estis orko. Gi fuĝis tuj, kiam mi tuŝis la 
trunkon. Gi ŝajnis tre singarda, kaj iom sperta pri arboj, alie 
mi eble pensus, ke temas pri iu hobito. 

» Mi ne pafis, ĉar mi ne volis kaŭzi kriadon: ni ne povas riski 
batalon. ĵus pasis forta trupo da orkoj. Ili transiris 
Nimrodelon — malbenatu iliaj fiaj piedoj en ties pura akvo 

— kaj pluiris laŭ la malnova vojo apud la rivero. Ŝajnas, ke ili 
trafis iun spurodoron, kaj ili traserĉis la teron dum kelka 
tempo proksime al la loko, kie vi haltis. Ni triope ne povis 
defii centon, do ni antaŭeniris kaj parolis per ŝajnigitaj voĉoj, 
kondukante ilin en la arbaron. 

» Orofino reiris haste al niaj loĝejoj por averti nian popolon. 
Neniu el la orkoj iam ajn reiros el Lorieno. Kaj multaj elfoj 
estos kaŝitaj ĉe la norda bordo antaŭ la sekva noktiĝo. Sed 
vi devos ekiri suden tuj post plena tagiĝo. 

La tago venis pale el la oriento. La kreskanta lumo trafiltris 
la flavajn foliojn de I' malorno, kaj al la hobitoj ŝajnis, ke 
brilas la frua suno de friska somera mateno. Pale blua ĉielo 
gvatis inter la moviĝantaj branĉoj. Trarigardante breĉon je la 



suda flanko de la fleto, Frodo vidis la tutan valon de 
Arĝentvejno kuŝanta kiel maro da novala oro svingiĝanta 
milde pro la venteto. 

La mateno estis ankoraŭ nova kaj malvarma kiam la 
Kunularo denove ekvojaĝis, gvidata nun de Haldiro kaj ties 
frato Rumilo. 

— Adiaŭ, dolĉa Nimrodelo! — kriis Legolaso. Frodo 
retrorigardis kaj ekvidis brilon de blanka ŝaŭmo inter la 
grizaj arbotrunkoj. 

— Adiaŭ, — li diris. Ŝajnis al li, ke li neniam denove aŭdos 
fluantan akvon tiom belan, eterne agordantan siajn 
sennombrajn notojn laŭ senfina ŝanĝiĝema muziko. 

Ili reiris al la malnova pado je la okcidenta flanko de 
Arĝentvejno, kaj dum kelka tempo ili laŭiris ĝin suden. Sur la 
tero estis enpremaĵoj de orkaj piedoj. Sed baldaŭ Haldiro 
flankeniris inter la arbojn kaj haltis sur la riverbordo sub iliaj 
ombroj. 

— Jen trans la rivereto staras iu el mia popolo, — li diris, 

— kvankam vi eble ne vidas lin. — Li eligis signalon kiel la 
malaltan fajfon de birdo, kaj el la densejo da junaj arboj 
paŝis elfo, grize vestita, sed kun la kapuĉo malantaŭen 
ŝovita; liaj haroj ekbrilis ore pro la matena sunlumo. Haldiro 
lerte ĵetis trans la akvon volvaĵon da griza ŝnuro, kaj li kaptis 
ĝin kaj ligis ĉirkaŭ arbo proksima al la bordo. 

— Celebranto estas jam forta fluo ĉi tie, kiel vi vidas, — diris 
Haldiro, — ĝi fluas rapide kaj profunde, kaj ĝi estas tre 
malvarma. Ni ne enpaŝas ĝin tiom norde, krom se tio 
necesas. Sed dum ĉi tiuj tagoj singardemaj ni ne konstruas 
pontojn. Jen kiel ni transiras! Sekvu min! — Li ligis sian 
ŝnurfinon strikte ĉirkaŭ alia arbo, kaj poste kuris malpeze 



laŭlonge de ĝi, trans la riveron kaj returnen, kvazaŭ li estus 
sur vojo. 

— Mi kapablas iri tiun vojon, — diris Legolaso; — sed la aliaj 
ne havas tiun lerton. Ĉu ili devos tranaĝi? 

— Ne! — diris Haldiro. — Ni havas ankoraŭ du ŝnurojn. Ni 
ligos ilin unu super la alia, unu ŝultre alta, kaj alia duone 
alta, kaj tenante tiujn la fremduloj verŝajne povos transiri 
kun zorgo. 

Kiam tiu gracila ponto estis starigita, la Kunularo transpasis, 
iuj singarde kaj malrapide, aliaj pli facile. El la hobitoj 
Grinĉjo pruviĝis la plej kapabla, ĉar li estis paŝocerta kaj 
transmarŝis rapide, tenante per nur unu mano; sed li daŭre 
rigardis la bordon antaŭe kaj ne subenrigardis. Sam 
trenpaŝis antaŭen, firme kroĉiĝinte, kaj rigardante suben en 
la palan ondiĝantan akvon kvazaŭ ĝi estus abismo en la 
montaro. 

Li eligis spiron de malŝarĝo, kiam li estis sekure transiĝinta. 

— Vivu kaj lernu! — kutimis diri mia Avulo. Kvankam li aludis 
ĝardenkultivadon, ne birdan stangsidadon, nek provon 
marŝi aranee. Eĉ mia onklo Anĉjo neniam entreprenis tian 
prestidigiton! 

Kiam fine la tuta Kunularo grupiĝis sur la orienta bordo de 
Arĝentvejno, la elfoj malligis la ŝnurojn kaj volvis ilin. 

Rumilo, kiu restis sur la alia bordo, prenis unu, pendigis ĝin 
ĉe la ŝultro, kaj mane adiaŭinte foriris reen al Nimrodelo por 
sentineli. 

— Nun, amikoj, — diris Haldiro, — vi eniris Naiton de Lorieno, 
aŭ la Daŭbon, kiel vi nomus ĝin, ĉar ĝi estas tereno, kiu 
kuŝas kiel lancopinto inter la brakoj de Arĝentvejno kaj 
Anduino la Granda. Ni permesas al neniuj fremduloj elspioni 



la sekretojn de Naito. Al tre malmultaj estas permesate eĉ 
enpaŝi tien. Kiel konsentite, mi ĉi tie ŝirmos la okulojn de la 
gnomo Gimlio. La aliaj rajtos marŝi senĝene dum kelka 
tempo, ĝis ni pliproksimiĝos al niaj loĝejoj, sube en Egladilo, 
en la Angulo inter la riveroj. 

Tio tute ne plaĉis al Gimlio. 

— La interkonsento estis starigita sen mia aprobo, — li diris. 

— Mi ne marŝos blindumite, kiel almozpetanto aŭ kaptito. 

Kaj spiono mi ne estas. Mia popolo neniam traktis kun iuj 
servantoj de I' Malamiko. Kiel ni ankaŭ ne damaĝis al la elfoj. 
Ne pli probable ol Legolaso aŭ iu alia el miaj kunuloj mi 
perfidos vin. 

— Tion mi ne dubas, — diris Haldiro. — Tamen tia estas nia 
leĝo. Mi ne estas mastro de I' leĝoj, kaj tiun ne rajtas meti 
flanken. Mi jam faris multon, permesinte al vi ekpaŝi trans 
Celebranto. 

Gimlio obstinis. Li disstarigis firme siaĵn piedojn, kaj metis 
manon al la tenilo de sia hakilo. 

— Mi antaŭeniros senĝene, — li diris, — aŭ mi reiros por serĉi 
mian propran landon, kie mi estas konata kiel lojalulo, eĉ se 
mi pereos en la sovaĝejo. 

— Vi ne povas reiri, — diris Haldiro severe. — Veninte tiel 
distance, vi devas esti prezentita antaŭ la Sinjoro kaj la 
Damo. Ili juĝos vin, por vin teni aŭ doni al vi permeson, laŭ 
ilia volo. Vi ne povas transiri denove la riverojn, kaj 
malantaŭ vi estas nun sekretaj sentineloj, kiujn vi ne povas 
preterpasi. Vi estus mortigita antaŭ ol vi vidus ilin. 

Gimlio elzonigis sian hakilon. Haldiro kaj lia kunulo streĉis 
siajn pafarkojn. 



— Peston al gnomoj kaj ties obstineco! — diris Legolaso. 


— Atentu! — diris Aragorno. — Se mi plu estras tiun ĉi 
Kunularon, vi devas obei miajn ordonojn. Estas severe al la 
gnomo, ke oni tiel izolas lin. Ni ĉiuj estu blindumitaj, eĉ 
Legolaso. Tio estos pli bona, kvankam ĝi malrapidigos kaj 
enuigos la vojaĝon. 

Gimlio subite ekridis. 

— Ni aspektos kiel ridinda trupo da stultuloj! Ĉu Haldiro 
gvidos nin perfadeno, kiel multajn blindajn almozpetantojn 
kun unusola hundo? Sed mi estos kontenta, se nurtiu 
Legolaso same kiel mi estos blindumita. 

— Mi estas elfo kaj parenca ĉi tie, — diris Legolaso, siavice 
koleriĝante. 

— Jam ni kriu: “peston alla obstineco de elfoj!” — diris 
Aragorno. — Sed en la Kunularo ĉiuj faros same. Ek, ŝirmu 
niajn okulojn, Haldiro! 

— Mi pretendos plenan kompenson porĉiu stumblo kaj 
kontuzita piedfingro, se vi ne kondukos zorge, — diris 
Gimlio, kiam oni ĉirkaŭvolvis liajn okulojn per drapaĵo. 

— Via pretendo ne praviĝos, — diris Haldiro. — Mi kondukos 
vin zorge, kaj la padoj estas glataj kaj rektaj. 

— Ve pro la stulteco de I' nuna epoko! — diris Legolaso. — Ĉi 
tie ĉiuj estas malamikoj de la unusola Malamiko, kaj tamen 
mi devas marŝi blinde, dum gajas la suno en la arbaro sub 
oraj folioj! 

— Stulteco tio eble ŝajnas, — diris Haldiro. — Efektive nenie 
montriĝas pli klare la potenco de I' Malhela Mastro ol en la 
suspektemo, kiu disigas tiujn, Muj ankoraŭ kontraŭstaras lin. 



Tamen tiom malmulte da fido kaj konfido ni jam trovas en la 
mondo ekster Lotlorieno, krom eble en Rivendelo, ke ni ne 
kuraĝas pro nia propra fidemo endanĝerigi nian landon. Ni 
vivas nun sur insulo inter multaj danĝeroj, kaj niaj manoj 
jam tuŝas pli ofte pafarkon ol harpon. 

» Longe defendis nin la riveroj, sed ili ne plu estas certa 
barilo, ĉar la Ombro jam rampis norden por ĉie ĉirkaŭi nin. 
luj parolas pri foriro, tamen tio jam ŝajnas tro malfrua. La 
montoj okcidente iĝas misaj; oriente la tereno estas dezerta 
kaj plena je 1' kreitaĵoj de Saŭrono, kaj oni diras, ke ni jam ne 
povas pasi sendanĝere suden tra Rohano, kaj la elfluejoj de 
1' Granda Rivero estas gardataj de I' Malamiko. Eĉ se ni 
povus alveni la bordojn de la Maro, ni ne plu trovus ŝirmejon 
tie. Oni diras, ke ankoraŭ troviĝas havenoj de I' Altaj Elfoj, 
sed tiuj estas malproksime norde kaj okcidente, post la 
lando de la Duonuloj. Sed kie tio estas, kvankam eble scias 
la Sinjoro kaj la Damo, mi ne scias. 

— Vi devus almenaŭ konjekti pro tio, ke vi vidis nin, — diris 
Gaja. — Ekzistas elfaj havenoj okcidente de mia lando, la 
Provinco, kie hobitoj vivas. 

— Feliĉaj estas hobitoj, kiuj loĝas proksime al la bordoj de I' 
maro! — diris Haldiro. — Vere, jam de tre longe mia popolo 
ne rigardis ĝin, tamen ni ankoraŭ rememoras ĝin en kantoj. 
Rakontu al mi pri tiuj havenoj dum ni marŝas. 

— Mi ne povas, — diris Gaja. — Mi neniam vidis ilin. Mi 
neniam antaŭe forlasis mian landon. Kaj se mi scius, kia 
estas la mondo ekstere, al mi ŝajnas, ke mi ne trovus 
kuraĝon porĝin forlasi. 

— Eĉ ne porvidi belan Lotlorienon, ĉu? — diris Haldiro. — La 
mondo ja estas danĝeroplena, kaj en ĝi estas multaj 
mallumaj lokoj; sed ankoraŭ troviĝas multo, kio estas bela. 



kaj kvankam en ĉiuj landoj la amo nun miksiĝas kun 
malĝojo, ĝi eble plifortiĝas. 

» Ĉe ni estas iuj, kiuj kantas, ke la Ombro retiriĝos kaj la 
paco revenos. Sed mi ne kredas, ke la mondo ĉirkaŭanta nin 
iam estos denove tia, kia ĝi estis pratempe, aŭ la lumo de 1' 
suno kia antaŭe. Por la elfoj, mi timas, ĝi pruviĝos en la plej 
bona okazo iu militpaŭzo, dum kiu ili povos foriri ne 
malhelpate ĝis la maro kaj forlasi por ĉiam la Mez-Teron. Ve 
pro Lotlorieno, kiun mi amas! Malgaja estus vivo en lando, 
kie ne kreskas malornoj. Sed neniu raportis, ke troviĝas 
malornoj trans la Granda Maro. 

Tiel parolante, la Kunularo spaliris malrapide laŭ la padoj en 
la arbaro, gvidate de Haldiro, dum la alia elfo marŝis 
malantaŭe. Ili sentis la teron glata kaj mola sub la piedoj, kaj 
post kelka tempo ili marŝis pli senhezite, ne timante 
vundiĝon aŭ falon. Senigite je vidkapablo, Frodo konstatis, 
ke pliakriĝis lia aŭdkapablo kaj aliaj sentumoj. Li povisflari 
la arbojn kaj la surpaŝitan herbon. Li povis aŭdi multajn 
diversajn notojn en la susurado de I' folioj superkape, la 
murmurantan riveron je lia dekstro, kaj la maldensajn 
klarajn voĉojn de birdoj en la ĉielo. Li sentis la sunon sursiaj 
vizaĝo kaj manoj, kiam ili trapasis maldensejon. 

Tuj kiam li surpaŝis la kontraŭan bordon de Arĝentvejno li 
spertis strangan senton, kaj tio pliprofundiĝis kiam li marŝis 
antaŭen en Naiton: ŝajnis al li, ke li transiris tempoponton en 
angulon de la Praaj Tagoj, kaj nun promenas en mondo, kiu 
ne plu ekzistas. En Rivendelo estis memoro pri antikvaj 
aferoj; en Lorieno la antikvaĵoj pluvivadis en la ekzistanta 
mondo. Miseco estis tie vidita kaj aŭdita, malĝojo estis 
spertita; la elfoj timis kaj malfidis la mondon eksteran: lupoj 
ululis rande de 1' arbaro, sed sur la lando Lorieno kuŝis neniu 
ombro. 



Dum la tuta tago la Kunularo antaŭen marŝis, ĝis ili sentis 
alvenon de 1' friska vespero kaj aŭdis la fruan noktoventon 
flustri inter multaj folioj. Tiam ili ripozis kaj dormis sentime 
sur la tero, ĉar iliaj gvidantoj ne permesis al ili malkovri la 
okulojn, kaj ili ne povis grimpi. Matene ili pluiris, marŝante 
senrapideme. Je tagmezo ili haltis, kaj Frodo konstatis, ke ili 
senkonsciiĝis sub la brila suno. Subite li aŭdis sonon de 
multaj voĉoj ĉirkaŭe. 

Marŝinta elf-amaso alvenis silente: ili rapidis al la nordaj 
landlimoj por gardi kontraŭ eventuala atako el Morio, kaj ili 
kunportis novaĵojn, kiujn Haldiro parte raportis. La invadintaj 
orkoj estis embuskitaj kaj preskaŭ ĉiuj detruitaj; la restaĵo 
estis faĝinta okcidenten al la montoj, kaj estis persekutata. 
Ankaŭ stranga kreaĵo estis vidita, kuranta kurbdorse kaj kun 
manoj proksimaj al la tero, kiel besto, tamen ne bestforma. 

Ĝi evitis kaptiĝon, kaj ili ne pafis ĝin, ne sciante ĉu ĝi estas 
bona aŭ misa, kaj ĝi malaperis suden laŭ Arĝentvejno. 

— Cetere, — diris Haldiro, — ili kunportis mesaĝon de la 
Sinjoro kaj Damo de Galadrimoj. Vi rajtas ĉiuj marŝi libere, eĉ 
la gnomo Gimlio. Ŝajnas, ke la Damo scias, kiu kaj kio estas 
ĉiu ano de via Kunularo. Eble novaj sciigoj venis el 
Rivendelo. 

Li forigis la bandaĝon unue de la okuloj de Gimlio. 

— Vian pardonon! — li diris, profunde riverencante. 

— Rigardu nin jam per amikecaj okuloj! Rigardu kaj ĝoju, ĉar 
vi estas la unua gnomo, kiu vidis la arbojn de Naito de 
Lorieno depost la epoko de Durino! 

Kiam liaj okuloj estis malkovritaj, Frodo suprenrigardis kaj 
retenis la spiron. Ili staris en libera spaco. Maldekstre staris 
granda teramaso, kovrita de herbrazeno tiel verda kiel la 
printempo dum la Praaj Tagoj. Surĝi, kvazaŭ duobla krono. 



kreskis du arbocirkloj: la eksteraj havis ŝelojn el neĝa 
blanko, kaj estis senfoliaj, sed belis en la graciforma nudo; la 
internaj estis malornoj tre altaj, ankoraŭ mantelitaj je pala 
oro. Alte inter la branĉoj de tureca arbo, kiu staris meze de 
ĉiuj, ekbrilis blanka fleto. Sube de la arboj, kaj ĉirkaŭ sur la 
deklivoj, la herbo estis trapunktita de oraj floretoj stelformaj. 
Inter ili, kapopendole sur gracilaj tigoj, estis aliaj floroj, 
blankaj kaj plej pale verdaj: ili trembrilis nebulece sur la 
bunta verdo de la herbo. Super la tuto bluis la ĉielo, kaj la 
suno posttagmeza ardis sur la monteto kaj ĵetis longajn 
verdajn ombrojn inter la arbojn. 

— Vidu! Vi alvenis ĝis Cerino Amroto, — diris Haldiro. — Jen 
estas la kerno de 1' antikva regno, kia ĝi estis antaŭ longe, 
kaj jen estas la teramaso de Amroto, kie estis konstruita dum 
tagoj pli feliĉaj lia alta domo. Ĉi tie ĉiam paradas la vintraj 
floroj en la senvelka herbo: la flava elanoro kaj la pala 
nifredilo. Ĉi tie ni restos kelkan tempon kaj atingos la urbon 
de Galadrimoj en la krepusko. 

La aliaj falis sur la bonodoran herbon, sed Frodo staris 
provizore ankoraŭ mirfrapita. Ŝajnis al li, ke li trapasis altan 
fenestron, kiu alrigardas mondon malaperintan. Banis ĝin 
lumo, pri kiu lia lingvo ne posedis nomon. Ĉio, kion li vidis, 
estis belforma, sed la formoj ŝajnis samtempe freŝfaritaj, 
kvazaŭ ili estis origine konceptitaj kaj desegnitaj ĝuste kiam 
oni malkovris liajn okulojn, kaj antikvaj, kvazaŭ ili jam 
ekzistis eterne. Li vidis neniun koloron krom tiuj, kiujn li 
konis, oron kaj blankon kaj bluon kaj verdon, sed ili estis 
freŝaj kaj korŝiraj, kvazaŭ li tiumomente la unuan fojon 
rimarkus ilin kaj kreus por ili nomojn novajn kaj mirindajn. 
Vintre ĉi tie neniu koro povis funebri pro la somero aŭ 
printempo. Neniu malperfektaĵo, malsano aŭ deformaĵo estis 
videbla en io ajn, kio kreskis sur la tero. Sur la lando Lorieno 
estis neniu makulo. Li turnis sin kaj vidis, ke Sam nun staras 



apude, ĉirkaŭrigardante kun konfuzita esprimo, kaj frotante 
siajn okulojn kvazaŭ li ne estus certa, ke li estas maldorma. 

— Estas sunlume kaj heltage, efektive, — li diris. — Mi 
supozis, ke elfoj preferas lunon kaj stelojn: sed tio ĉi estas pl 
elfeca ol io ajn, pri kiu mi aŭdis. Mi sentas, kvazaŭ mi estus 
interne de kanto, se vi min komprenas. 

Haldiro alrigardis ilin, kaj li fakte ŝajnis kompreni tiel la 
penson kiel la vortojn. Li ridetis. 

— Vi sentas la potencon de I' Damo de Galadrimoj, — li diris. 

— Ĉu plaĉos al vi grimpi kun mi al Cerino Amroto? 

Ili sekvis lin kiam li paŝis leĝere supren laŭ la herbvestitaj 
deklivoj. Kvankam li marŝis kaj spiris, kaj ĉirkaŭ li vivajn 
foliojn kaj florojn movetigis la sama malvarmeta vento, kiu 
ventolis lian vizaĝon, Frodo sentis, ke li estas en lando 
sentempa, kiu nek velkas nek ŝanĝiĝas nek iĝas 
neglektema. Kiam li foriros kaj pasos denove en la eksteran 
mondon, Frodo, la vagulo el la Provinco, plu promenos tie, 
sur la herbo inter elanoroj kaj nifrediloj en bela Lotlorieno. 

Ili eniris la cirklon de blankaj arboj. Dum ili tion faris, la suda 
vento blovis al Cerino Amroto kaj suspiris inter la branĉoj. 
Frodo staris senmove, aŭdante en malproksimo grandajn 
marojn sur strandoj, kiuj estis antaŭlonge forviŝitaj, kaj 
mirantajn marbirdojn, kies genro estis malaperinta de la 
tero. 

Haldiro estis irinta antaŭen kaj nun grimpis al la alta fleto. 
Kiam Frodo prepariĝis sekvi lin, li metis sian manon sur la 
arbon apud la eskalo: neniam antaŭe li tiel subite kaj tiel 
klare konstatis la senton kaj supraĵon de arba haŭto kaj la 
interna vivo. Li spertis plezuron pri ligno kaj ties tuŝimpreso, 
nek kiel arbaristo, nek kiel ĉarpentisto; tio estis plezuro pri 
la vivanta arbo mem. 



Kiam li fine surpaŝis la altan platformon, Haldiro kaptis lian 
manon kaj turnis lin al la sudo. 

— Unue rigardu tiudirekten! — li diris. 

Frodo rigardis kaj vidis, ankoraŭ iom malproksime, monteton 
kun multaj fortikaj arboj, aŭ urbon kun verdaj turoj: kiun el 
ili li ne povis decidi. Ŝajnis al li, ke el ĝi venis tiuj potenco 
kaj lumo, kiuj regis la tutan landon. Li subite sopiris birde 
flugi kaj alteriĝi en la verda urbo. Poste li rigardis orienten 
kaj vidis la tutan landon Lorieno malsupreniranta ĝis la pala 
ekbrilo de Anduino, la Granda Rivero. Li levis siajn okulojn 
trans la rivero kaj estingiĝis la tuta lumo, kaj li troviĝis 
denove en sia konata mondo. Trans la rivero la tereno ŝajnis 
plata kaj malplena, senforma kaj malpreciza, ĝis en la 
malproksimo ĝi leviĝis denove kiel muro, malhela kaj morna. 
La suno bananta Lotlorienon malhavis potencon lumigi la 
ombron de tiu fora altaĵo. 

— Tie kuŝas la fortikaĵo de Suda Mornarbaro, — diris Haldiro. 

— Ĝi estas vestita per arbaro da malhelaj abioj, kie la arboj 
luktas unu kontraŭ aliaj kaj iliaj branĉoj putras kaj velkas. 
Meze sur ŝtona altaĵo staras Dol Gulduro, kie la Malamiko 
longe havis sian loĝejon. Ni timas, ke tiu estas denove 
loĝata, kaj kun sepobla potenco. Lastatempe ĝin ofte kovris 
nigra nubo. De ĉi tiu alta loko vi povas vidi la du potencojn, 
kiuj oponas unu la alian; kaj ĉiam ili nun pense luktas, sed 
kvankam unuflanke la lumo perceptas la koron mem de la 
mallumo, ĝia propra sekreto ne estas malkaŝita. Ankoraŭ ne. 

— Li turnis sin kaj rapide suben grimpis, kaj ili sekvis lin. 

Ĉe I' subo de la monteto Frodo trovis Aragornon, kiu staris 
senmova kaj silenta kiel arbo; sed en lia mano estis eta ora 
floro elanoro, kaj liaj okuloj lumis. Lin envolvis iu bela 
memoro, kaj kiam Frodo alrigardis lin, li sciis, ke li vidas 
aferojn, kiuj estis iam en tiu ĉi sama loko. Ĉar la malfacilaj 



jaroj estis forigitaj de sur la vizaĝo de Aragorno, kaj li ŝajnis 
blankvestita, juna princo altkreska kaj bela; kaj li parolis 
vortojn en la elfa lingvo al iu, kiun Frodo ne povis vidi. 

— Arvven vanimalda, namarie! — li diris, poste profunde 
enspiris kaj reveninte el sia pensado alrigardis Frodon kaj 
ridetis. — Jen estas la kerno de 1' Elfregno sur la tero, — li 
diris, — kaj ĉi tie loĝas mia koro ĉiam, krom se estas iu lumo 
post la malhelaj vojoj, kiujn ni devos ankoraŭ paŝi, vi kaj mi. 
Venu kun mi! 

Kaj preninte manon de Frodo li forlasis la monteton de 
Cerino Amroto kaj neniam plu revenistien kiel vivanto. 



7 


La Spegulo de Galadriela 

La suno estis subiranta malantaŭ la montojn, kaj la ombroj 
profundiĝis, kiam ili denove ekiris. Ilia pado nun eniris 
densejojn, kie la krepusko jam estiĝis. Nokto alvenis sub la 
arboj dum ili marŝis, kaj la elfoj malkovris siajn arĝentajn 
lampojn. 

Subite ili denove eliris en apertejon kaj trovis sin sub pala 
vespera ĉielo, punktita de kelkaj fruaj steloj. Antaŭ ili estis 
larĝa senarba spaco, etendiĝanta laŭ granda cirklo kaj 
forkurbiĝanta ambaŭflanke. Gi finiĝis per profunda fosaĵo 
perdita en mola ombro, sed la herbo ĉe ĝia rando estis 
verda, kvazaŭ ĝi ardus ankoraŭ memorante pri la foririnta 
suno. Aliflanke leviĝis ĝis granda alto verda muro ĉirkaŭanta 
verdan monteton kovritan de malornoj pli altkreskaj ol iuj, 
kiujn ili jam vidis en la tuta lando. Ties altecon oni ne povis 
konjekti, tamen ili staris rekte en la krepusko kvazaŭ 
vivantaj turoj. Inter iliaj multnivelaj branĉoj kaj iliaj 
ĉiammoviĝaj folioj brilis sennombraj lumoj, verdaj, oraj kaj 
arĝentaj. Haldiro sin turnis al la Kunularo. 

— Bonvenon al Karas Galadono! — li diris. — Ĉi tie estas la 
urbo de Galadrimoj, kie loĝas Celeborno la Sinjoro kaj 
Galadriela la Damo de Lorieno. Sed ni ne povos eniri ĉi tie, 
ĉar la pordego ne frontas norden. Ni devos ĉirkaŭiri ĝis la 
suda flanko, kaj la vojo ne estas mallonga, ĉar la urbo estas 
granda. 

Vojo pavimita per blankaj ŝtonoj etendiĝis laŭ la ekstera 
rando de I' fosaĵo. Laŭ ĝi ili iris okcidenten, kun la urbo ĉiam 
grimpanta supren, kvazaŭ verda nubo maldekstre de ili; kaj 
dum la nokto pliprofundiĝis, ekaperis pliaj lumoj, ĝis la 
monteto ŝajnis flamanta pro steloj. Ili alvenis finfine blankan 




ponton, kaj transirinte trovis la grandan pordegon de la 
urbo: tiu frontis sud-okcidenten, metita inter la finoj de la 
ĉirkaŭa muro, kiuj ĉi tie imbrikiĝis, kaj tiuj estis altaj kaj 
fortaj kaj ornamitaj per multaj lampoj. 

Haldiro frapis kaj parolis, kaj la pordego malfermiĝis 
sensone, sed pri gardistoj Frodo povis vidi neniun indikon. La 
vojaĝantoj eniris, kaj la pordego fermiĝis malantaŭ ili. Ili 
troviĝis en mallarĝa pasejo inter la murofinoj. Rapide 
trapasinte ĝin, ili eniris la urbon de I' arboj. Ili vidis neniun, 
nek aŭdis paŝojn sur la padoj, sed aŭdiĝis multaj voĉoj, 
ĉirkaŭe kaj en la aero supre. Malproksime, supre sur la 
monteto, ili aŭdis kantadon, kiu elaltiĝis kvazaŭ milda pluvo 
sur foliojn. 

Ili laŭiris multajn padojn kaj grimpis multajn ŝtuparojn, ĝis ili 
atingis la altejojn kaj vidis antaŭ si meze de larĝa gazono 
fontanon trembrilantan. Gin lumigis arĝentaj lampoj, kiuj 
svingiĝis sur branĉoj de I' arboj, kaj ĝi enfalis arĝentan 
basenon, el kiu transrandis blanka rojo. Je la suda flanko de 
la gazono staris la plej grandioza el ĉiuj arboj. Gia glata 
trankego glimis kiel griza silko, kaj ĝi baŭmis, ĝis kie la 
unuaj branĉoj, fore supre, malfermis siajn membregojn sub 
ombrecaj nuboj da folioj. Apud ĝi staris larĝa blanka eskalo, 
kaj ĉe la subo sidis tri elfoj. Ili saltleviĝis kiam la vojaĝantoj 
proksimiĝis, kaj Frodo vidis, ke ili estas altaj kaj vestitaj per 
grizaj maŝkirasoj, kaj de sur la ŝultroj pendis longaj blankaj 
manteloj. 

— Ĉi tie loĝas Celeborno kaj Galadriela, — diris Haldiro. — lli 
deziras, ke vi supreniru por interparoli kun ili. 

Unu el la gardistoj blovis klaran noton per korneto, kaj ĝi 
estis respondita trifoje de la fora supro. 



— Mi iros la unua, — diris Haldiro. — Frodo sekvu poste kun 
Legolaso. La aliaj rajtas sekvi laŭvole. Gi estas longa grimpo 
portiuj, kiuj ne kutimiĝis al tiaj ŝtuparoj, sed vi rajtas ripozi 
survoje. 

Grimpante malrapide, Frodo preterpasis multajn fletojn: iuj 
je unu flanko, iuj je alia, kaj iuj metitaj ĉirkaŭ la arbotrunko, 
tiel ke la eskalo trapasis ilin. Je granda alteco super la tero li 
alvenis al larĝa talano, kvazaŭ ferdeko de ŝipego. Sur ĝi 
estis konstruita domo, tiom granda, ke surtere ĝi preskaŭ 
sufiĉus por halo de homoj. Li eniris malantaŭ Haldiro, kaj 
trovis sin en ovalforma ĉambro, meze de kiu kreskis la 
trunko de I' granda malorno, jam pintiĝanta al sia verto, kaj 
tamen ankoraŭ formanta pilastron larĝrondan. 

La ĉambregon plenigis malkruda lumo; ĝiaj muroj estis 
verdaj kaj arĝentaj, kaj ĝia tegmento estis ora. Multaj elfoj 
sidis tie. Sur du seĝoj apud la arbotrunko kun baldakeno el 
viva branĉo sidis unu apud la alia Celeborno kaj Galadriela. 
Ili stariĝis por saluti siajn gastojn, laŭ kutimo de la elfoj, eĉ 
tiuj, kiujn oni taksis potencaj reĝoj. Tre altaj ili estis, kaj la 
Damo ne malpli ol la Sinjoro; kaj ili estis seriozmienaj kaj 
belaj. Ili estis vestitaj tute per blankaĵo: la haroj de I' Damo 
estis profunde oraj, kaj la haroj de Sinjoro Celeborno estis 
arĝentaj, longaj kaj helaj; sed vidiĝis ĉe ili neniu indiko pri 
maljuniĝo, krom eble funde de I' okuloj; ĉar tiuj estis akraj 
kiel lancoj en la stellumo, kaj tamen profundaj, la putoj de 
profundaj memoroj. 

Haldiro kondukis Frodon antaŭ ilin, kaj la Sinjoro bonvenigis 
lin en lia propra lingvo. Neniun vorton diris Damo Galadriela, 
tamen longe rigardis lian vizaĝon. 

— Sidiĝu nun apud mia seĝo, Frodo el la Provinco! — diris 
Celeborno. — Kiam alvenos ĉiuj, ni interparolos. 



Ĉiun el la kunuloj li salutis ĝentile laŭnome, kiam ili envenis. 

— Bonvenon, Aragorno, filo de Aratorno! — li diris. — Pasis 
ok plus tridek jaroj laŭ la mondo ekstera de kiam vi alvenis 
tiun ĉi landon; kaj tiuj jaroj tre pezas al vi. Sed la fino 
proksimiĝas, ĉu bona ĉu malbona. Ĉi tie metu flanken 
provizore vian ŝarĝon! 

» Bonvenon, filo de Tranduilo! Tro malofte vojaĝas ĉi tien 
miaj parencoj el la nordo. 

» Bonvenon Gimlio, filo de Gloino! Jam de treege longe ni ne 
vidis iun el la Durina popolo en Karas Galadono. Sed hodiaŭ 
ni flankenmetis nian longdaŭran leĝon. Tio estu signo, ke, 
kvankam la mondo nuntempe malhelas, pli bonaj tagoj 
proksimiĝas, kaj ke amikeco renoviĝos inter niaj gentoj. 

Gimlio profunde riverencis. 

Kiam ĉiuj gastoj eksidis antaŭ lia seĝo, la Sinjoro rigardis ilin 
denove. 

— Ĉi tie estas ok, — li diris. — Naŭ devis eliri: tion anoncis la 
raportoj. Sed eble okazis ia ŝanĝo, pri kiu ni ne aŭdis. 
Elrondo estas malproksima, kaj mallumo kolektiĝas inter ni, 
kaj la tutan jaron plilongiĝis la ombroj. 

— Ne, ne okazis ŝanĝo, — diris Damo Galadriela, la unuan 
fojon parolante. Ŝia voĉo estis klara kaj muzika, sed pli basa 
ol kutime ĉe virinoj. — Gandalfo la Griza ekvojaĝis kun la 
Kunularo, sed li ne transiris la limojn de tiu ĉi lando. Nun 
diru al ni, kie li estas, ĉar mi multe deziras interparoli kun li 
denove. Sed lin mi ne povas vidi de malproksime, krom se li 
eniras tra la bariloj de Lotlorieno: griza nebuleto ĉirkaŭis lin, 
kaj la vojoj de liaj piedoj kaj lia menso estas kaŝitaj al mi. 



— Ve! — diris Aragorno. — Gandalfo la Griza falis en ombron. 
Li restis en Morio kaj ne eskapis. 

Pro tiuj vortoj ĉiuj elfoj en la halo laŭte ekkriis pro malĝojo 
kaj mirego. 

— Jen malbona novaĵo, — diris Celeborno, — la plej misa, kiu 
estas eldirita ĉi tie dum longaj jaroj plenaj de malbonaj faroj. 

— Li turnis sin al Haldiro. — Kial mi ne estis pli frue informita 
pri tio ĉi? — li demandis elf-lingve. 

— Ni nenion diris al Haldiro pri niaj faroj aŭ nia celo, — diris 
Legolaso. — Unue ni estis tro lacaj kaj danĝero sekvis nin tro 
proksime; kaj poste ni preskaŭ forgesis nian malĝojon por 
kelka tempo, dum ni marŝis feliĉe laŭ la belaj padoj de 
Lorieno. 

— Tamen mia malĝojo estas granda, kaj nia perdo ne povas 
restaŭriĝi, — diris Frodo. — Gandalfo estis nia gvidanto, kaj li 
kondukis nin tra Morio; kaj kiam nia eskapo ŝajnis neebla li 
savis nin, kaj li pereis. 

— Rakontu jam la tutan historion! — diris Celeborno. 

Tiam Aragorno rakontis ĉion, kio okazis sur la pasejo de 
Karadraso kaj dum la sekvintaj tagoj; kaj li parolis pri Balino 
kaj ties libro, kaj la batalo en la Ĉambro de Mazarbulo, kaj la 
fajro, kaj la mallarĝa ponto, kaj la alveno de I' Teruro. 

— Misaĵo el la Antikva Mondo ĝi ŝajnis, tia, kian mi neniam 
antaŭe vidis, — diris Aragorno. — Ĝi estis samtempe ombro 
kaj flamo, forta kaj timiga. 

— Ĝi estis balrogo de Morgoto, — diris Legolaso, — el ĉiuj 
elfaj plagoj, la plej timinda, krom tiu, kiu sidas en la Malhela 
Turo. 



— Efektive mi vidis sur la ponto tion, kio hantas niajn plej 
malhelajn sonĝojn, mi vidis la Plagon de Durino, — diris 
Gimlio per mallaŭta voĉo, kaj en liaj okuloj staris teruro. 

— Ve! — diris Celeborno. — Ni delonge timas, ke sub 
Karadraso dormas teruraĵo. Sed se mi scius, ke la gnomoj 
denove vekis tiun misaĵon en Morio, mi malpermesus al vi 
transpason de 1' norda limo, vi kaj ĉiuj, kiuj akompanas vin. 
Kaj se tio estus ebla, oni dirus, ke fine Gandalfo falis el saĝo 
en malsaĝon, enirinte senbezone la reton de Morio. 

— Tiu estus malprudenta fakte, kiu dirus tion, — diris 
Galadriela severe. — Senbezona estis neniu el la faroj de 
Gandalfo. Tiuj, kiuj sekvis lin ne konis lian menson kaj ne 
povas raporti pri lia plena intenco. Sed kiel ajn estas pri la 
gvidinto, la sekvintoj ne kulpas. Ne bedaŭru vian 
bonvenigon de la gnomo. Se nia gento estus longe ekzilita 
kaj malproksime de Lotlorieno, kiu el Galadrimoj, eĉ 
Celeborno la Saĝa, povus preterpasi kaj ne volus rigardi sian 
antikvan hejmon, eĉ se ĝi fariĝus loĝejo de drakoj? 

» Malhelas la akvo de Ĥeled-Zaramo, kaj fridas la fontoj de 
Kibil-Nalao, kaj belaj estis la multpilastraj haloj de Ĥazad- 
Dumo en la Praaj Tagoj antaŭ la falo de potencaj reĝoj sub la 
ŝtonon. 

Ŝi alrigardis Gimlion, kiu sidis malkontente trista, kaj ŝi 
ridetis. Kaj la gnomo, aŭdinte la nomojn proponcitaj persia 
propra antikva lingvo, rigardis supren kaj trafis ŝiajn okulojn; 
kaj ŝajnis al li, ke li subite enrigardis la koron de malamiko 
kaj vidis en ĝi amon kaj komprenon. Miro esprimiĝis sur lia 
vizaĝo, kaj poste li ridetis reciproke. 

Li stariĝis malglate kaj riverencis laŭ la gnoma maniero, 
dirante: 



— Tamen pli bela estas la viva lando Lorieno, kaj Damo 
Galadriela superas ĉiujn gemojn, kiuj kuŝas sub la tero! 

Sekvis silento. Poste Celeborno denove ekparolis. 

— Mi ne sciis, ke via situacio estis tiom misa. Gimlio forgesu 
miajn severajn vortojn: mi parolis kun zorgo en la koro. Mi 
faros mian plejeblon por helpi vin, ĉiun laŭ lia deziro kaj 
bezono, sed precipe tiun el la etuloj, kiu portas la ŝarĝon. 

— Via celo estas konata al ni, — diris Galadriela, alrigardante 
Frodon. — Sed ni ne parolos pri ĝi pli malkaŝe ĉi tie. Sed eble 
pruviĝos ne vane, ke vi alvenis tiun ĉi landon serĉante 
helpon, kiel Gandalfo mem klare intencis. Ĉar la Sinjoro de 
Galadrimoj estas taksata la plej saĝa el la elfoj de Mez-Tero, 
kaj donanto de donacoj super la kapablo de reĝoj. Li loĝadis 
en la Okcidento ekde 1' aŭroraj tagoj, kaj mi loĝadis kun li 
dum jaroj nekalkuleblaj: ĉar antaŭ la pereo de Nargotrondo 
kaj Gondolino mi transpasis la montojn, kaj kune dum 
epokoj de I' mondo ni kontraŭstaris la longan malvenkon. 

» Estis ĝuste mi, kiu kunvokis la Blankan Konsilion. Kaj se 
miaj intencoj ne malsukcesus, ĝin eble regus Gandalfo la 
Griza, kaj tiuokaze eble la aferoj elfalus alie. Sed eĉ nun 
restas iom da espero. Mi ne konsilos vin, dirante faru tion, aŭ 
faru tion ĉi. Ĉar ne per farado aŭ aranĝado, nek per elekto 
inter tiu plano kaj alia mi kapablas utili; sed nur per scio pri 
tio, kio estis kaj estas, kaj parte ankaŭ kio estos. Sed tion ĉi 
mi diras al vi: via Celo staras sur tranĉila eĝo. Se vi devios 
nur iomete, ĝi malsukcesos, kaj ruiniĝos ĉiuj. Tamen espero 
restas dum la tuta Kunularo estas lojala. 

Dirinte tion, ŝi tenis ilin per la okuloj, kaj silente rigardis 
esplore ĉiun el ili laŭvice. Neniu krom Legolaso kaj Aragorno 
povis longe toleri ŝian rigardon. Sam tuj ruĝiĝis kaj pendigis 



sian kapon. Finfine Damo Galadriela okule liberigis ilin, kaj 
ridetis: 


— Ne zorgigu viajn korojn, — ŝi diris. — Ĉi-nokte vi dormos 
trankvile. — Tiam ili suspiris kaj spertis subite lacon, kiel 
tiuj, kiuj estas demanditaj longe kaj profunde, kvankam 
neniu vorto estis malkaŝe parolita. 

— Iru nun! — diris Celeborno. — Vi estas elĉerpitaj pro 
malĝojo kaj multe da peno. Eĉ se via Celo ne koncernus nin 
proksime, vi rajtus trovi rifuĝon en tiu ĉi urbo, ĝis vi estus 
kuracitaj kaj refreŝigitaj. Nun vi ripozos, kaj dum kelka 
tempo ni ne parolos pri via pluirado. 

Tiunokte la Kunularo dormis sur la tero, kio multe kontentigis 
la hobitojn. La elfoj etendis por ili pavilonon inter la arboj 
proksime al la fontano, kaj en ĝi ili metis molajn kanapojn; 
poste, dirante pacvortojn per belaj elfaj voĉoj, ili forlasis ilin. 
Dum iomete da tempo la vojaĝintoj priparolis la antaŭan 
nokton sur la arbosuproj, la tagan vojaĝon, la Sinjoron kaj 
Damon, ĉar ili ankoraŭ ne kuraĝis pli retrorigardi. 

— Kial vi ruĝiĝis, Sam? — diris Grinĉjo. — Vi baldaŭ 
submetiĝis. Oni povus supozi, ke via konscienco sentas 
kulpon. Espereble tio ne estis pli malbona ol komploto ŝteli 
unu el miaj litkovriloj. 

— Pri io tia mi ne pensis, — respondis Sam, kies humoro ne 
estis ŝercema. — Se vi volas scii, mi sentis min kvazaŭ nuda, 
kaj tio ne plaĉis al mi. Ŝi ŝajnis rigardi en mian internon kaj 
demandi, kion mi farus, se ŝi ebligus al mi reflugi hejmen al 
la Provinco ĝis komforta trueto kun — kun iom da propra 
ĝardeno. 

— Strange, — diris Gaja. — Preskaŭ tion mi mem sentis; nur, 
nurtamen, mi eble diros nenion pli, — li finis lame. 



Ĉiu el ili, verŝajne, spertis same: ĉiu sentis, ke al li estas 
proponata elekto inter timoplena ombro, kiu atendas 
antaŭe, kaj io, kion li treege deziras: klare antaŭ ilia menso 
kuŝis tio, kaj por ĝin ricevi necesis nur, ke li forturniĝu de la 
vojo kaj lasu al aliaj la Celon kaj la militon kontraŭ Saŭrono. 

— Kaj ŝajnis al mi ankaŭ, — diris Gimlio, — ke mia elekto 
restus sekreto, konota nur al mi. 

— Al mi tio ŝajnis treege stranga, — diris Boromiro. — Eble 
tio estis nur provo, kaj ŝi volis pro propra bona celo legi niajn 
pensojn; sed mi preskaŭ supozis, ke ŝi tentas nin, kaj 
proponas tion, kion laŭpretende ŝi kapablas liveri. Ne 
necesas diri, ke aŭskulti mi rifuzis. La homoj el Minas Tirito 
fidelas al siaj promesoj. — Sed kion laŭ lia supozo la Damo 
proponis al li, tion Boromiro ne konigis. 

Kaj se temis pri Frodo, li rifuzis paroli, malgraŭ ke Boromiro 
insistis per multaj demandoj. 

— Ŝi longe vin rigardadis, Ringoportanto, — li diris. 

— Jes, — diris Frodo, — sed kio ajn venis tiam en mian 
menson, tion mi retenos tie. 

— Nu, estu singarda! — diris Boromiro. — Mi tute ne certas 
pri tiu elfa Damo kaj ŝiaj celoj. 

— Ne parolu mise pri Damo Galadriela! — diris Aragorno 
severe. — Vi ne scias, kion vi diras. En ŝi kaj en tiu ĉi lando 
ne troviĝas miseco, krom se iu alportas ĝin mem. Tiuokaze li 
gardu sin! Sed hodiaŭ nokte mi dormos sentime la unuan 
fojon post kiam mi forlasis Rivendelon. Kaj mi dormu 
profunde kaj provizore forgesu mian malĝojon! Mi estas 
lacega korpe kaj kore. — Li faligis sin sur sian kanapon kaj 
tuj endormiĝis profunde. 



La aliaj baldaŭ faris same, kaj nek bruo nek sonĝo perturbis 
ilian dormon. Vekiĝinte, ili konstatis, ke la taga lumo vastas 
sur la gazono antaŭ la pavilono, kaj la fontano supren- 
malsupreniras ekbrile pro la suno. 

Ili restis kelkajn tagojn en Lotlorieno, laŭ malprecizaj 
konstatoj aŭ memoroj. La tutan tempon dum ili loĝis tie, la 
suno brilis klare, krom milda pluvo, kiu foje falis, kaj forpasis 
lasante ĉion freŝa kaj pura. La aero estis malvarmeta kaj 
milda, kvazaŭ temus pri fruprintempo, tamen ili sentis 
ĉirkaŭ si la profundan kaj penseman kvieton de vintro. 

Ŝajnis al ili, ke ili faras malmulton krom trinki, manĝi, ripozi 
kaj promeni inter la arboj; kaj tio sufiĉis. 

Ili ne vidis denove la Sinjoron kaj Damon, kaj ili malmulte 
interparolis kun la elfoj, ĉar malmultaj el tiuj parolis lingvon 
alian ol sian propran arbaran. Haldiro adiaŭis kaj revenis al 
la limoj de I' nordo, kie severa vaĉado estis starigita post la 
informoj alportitaj de la Kunularo pri Morio. 

Legolaso multe forestis inter la Galadrimoj, kaj post la unua 
nokto li ne dormis kun la ceteraj kunuloj, kvankam li revenis 
por manĝi kaj paroli kun ili. Ofte li kunprenis Gimlion, kiam I 
vagis en la lando, kaj la aliaj miris pri tiu ŝanĝiĝo. 

Nun kiam la kunuloj sidis aŭ promenis kune, iii parolis pri 
Gandalfo, kaj ĉio, kion ili unuope sciis kaj vidis pri li, klariĝis 
antaŭ iliaj mensoj. Dum iliaj doloroj kaj laco kuraciĝis, la 
funebro pro ilia perdo pliakriĝis. Ofte ili aŭdis apude elfajn 
kantantajn voĉojn, kaj sciis, ke tiuj kreas lamentajn kantojn 
pri lia pereo, ĉar ili aŭdis lian nomon inter la dolĉaj malgajaj 
vortoj, kiujn ili ne povis kompreni. 

Mitrandiro, Mitrandiro, — kantis la elfoj, — Ho Pilgrimanto 
Griza! Ĉar tiel ili ŝatis nomi lin. Sed se Legolaso estis kun la 
Kunularo, li ne volis interpreti por ili la kantojn, dirante, ke 



mankas al li la lerto, kaj ke por li la malĝojo estas ankoraŭ 
tro proksima, afero de larmoj kaj ankoraŭ ne por kantoj. 


Frodo la unua envortigis heziteme iom el sia funebro. Li 
malofte stimuliĝis verki kanton aŭ rimaĵon; eĉ en Rivendelo 
li aŭskultis kaj mem ne kantis, kvankam lia memoro estis 
plenstokita je multaj, kiujn verkis antaŭe aliaj. Sed nun, dum 
li sidis apud la fontano de Lorieno kaj aŭdis ĉirkaŭ si la 
voĉojn de I' elfoj, lia pensado formiĝis laŭ kanto, kiu ŝajnis al 
li bela; tamen kiam li provis ripeti ĝin al Sam restis nur 
fragmentoj, velkintaj kiel manpleno da ŝrumpintaj folioj. 

Kiam en la Provinc' vesperis, 
aŭdiĝis lia paŝ' montete; 
antaŭ tagiĝ' li malaperis 
al vojaĝado tro diskrete. 

De I' vast' ĝis okcidenta bordo, 
de I' nordo ĝis monteto suda, 
tra drakkavern' kaj kaŝa pordo 
kaj Mornarbar' li iristruda. 

Kun gnomo, elfo, hom', hobito, 
negrave kion ili rolis, 
surbranĉa bird' kaj best' sen brido — 
laŭ ties lingvoj li parolis. 

Mortiga glavo, man' helpula, 
dorso klinita sub ŝarĝpezo, 
trumpeta voĉo, torĉo brula, 
pilgrimo laca survojmezo. 

Saĝulo estis li surtrona, 
rapide rida aŭ kolera; 
oldulo kun ĉapel' ĉifona 
apogis lin baston' tubera. 

Li sola sur la ponto pompis, 

Fajron kaj Ombron kontraŭfortis; 
bastonon lian ŝtono rompis, 
en Ĥazad-dum' la saĝo mortis. 



— Vidu, vi baldaŭ superos eĉ s-ron Bilbo! — diris Sam. 


— Ne, mi timas, ke ne, — diris Frodo. — Sed tio estas mia 
plejeblo. 

— Nu, s-ro Frodo, se vi iam provos denove, espereble vi diros 
vorton pri liaj artfajraĵoj, — diris Sam. — Ekzemple: 

Artaj raketoj la plej lertaj 
fariĝis steloj bluaj, verdaj, 
aŭ post la tondro, ora pluvo 
faladis kiel flordiluvo. 

Tamen tio ege nesufiĉe traktas ilin. 

— Ne, tion mi lasos al vi, Sam. Aŭ eble al Bilbo. Sed — nu, mi 
ne povas plu priparoli tion. Al mi ne tolereblas pensi pri 
sciigo al li pri tio. 

luvespere Frodo kaj Sam promenis kune en la malvarmeta 
krepusko. Ambaŭ denove sentis sin malpaciencaj. Sur 
Frodon subite falis la ombro de disiĝo: iel li sciis, ke tre 
proksimas la horo, kiam li devos lasi Lotlorienon. 

— Kiel vi nun taksas la elfojn, Sam? — li diris. — Tiun 
demandon mi starigis al vi unu fojon antaŭe — tio jam 
ŝajnas antaŭ tre longe; sed vi pli multe konas ilin depost 
tiam. 

— Estas vere! — diris Sam. — Kaj mi opinias, ke ekzistas elfoj 
kaj aliaj elfoj. Ili ĉiuj sufiĉe elfas, sed ili ne ĉiuj samas. Nu, ĉi 
tiu popolo ne estas vaga aŭ senhejma, kaj ŝajnas pli simila al 
niaj uloj: ili ŝajnas indiĝenaj ĉi tie, eĉ pli ol hobitoj en la 
Provinco. Ĉu ili formis la landon, aŭ la lando formis ilin, estas 
malfacile decidi, se vi min komprenas. Ĉi tie estas mirinde 
trankvile. Nenio ŝajnas okazi, kaj neniu ŝajnas deziri 



okazaĵojn. Se troviĝas magio, ĝi estas tre profunde kaŝita, tie 
kie mi ne povas preni ĝin, portiel diri. 

— Oni povas vidi kaj senti ĝin ĉie, — diris Frodo. 

— Nu, — diris Sam, — oni vidas neniun, kiu okupiĝas pri ĝi. 
Mankas artfajraĵoj, kiujn kompatinda Gandalfo kutimis vidigi. 
Mi miras, ke ni neniom vidas la Sinjoron kaj Damon dum ĉi 
tiuj tagoj. Mi imagas, ĉu ne, ke ŝi povus efektivigi kelkajn 
mirindaĵojn, se ŝi emus. Mi kore ŝatus vidi iom da elfa magio, 
s-ro Frodo! 

— Mi ne, — diris Frodo. — Mi estas kontenta. Kaj mankas al 
mi ne la artfajraĵoj de Gandalfo, sed liaj hirtaj brovoj, lia 
rapida koleriĝo kaj lia voĉo. 

— Vi pravas, — diris Sam. — Kaj ne supozu, ke mi plendas. 

Mi ofte volis vidi iom da magio tia, kia estas priskribita en la 
malnovaj rakontoj, sed mi neniam aŭdis pri lando pli bona ol 
tiu ĉi. Estas kvazaŭ hejmi kaj ferii samtempe, se vi min 
komprenas. Mi ne emas foriri. Malgraŭ tio, mi komencas 
senti, ke se pluiro necesas, pli bone ni finfaru tion. Tasko 
neniam komencita laste plenumiĝas, kutimis diri mia Avulo. 
Kaj ne ŝajnas al mi, ke tiu ĉi popolo povas multe nin helpi 
pli, kun aŭ sen magio. Guste kiam ni forlasos tiun ĉi landon 
plej mankos al ni Gandalfo, laŭ mia opinio. 

— Mi timas, ke tio absolute veras, Sam, — diris Frodo. 

— Tamen mi tre esperas, ke antaŭ ol ni foriros ni revidos la 
Damon de 1' elfoj. 

Ĝuste dum li parolis, ili vidis, kvazaŭ responde al iliaj vortoj, 
ke Damo Galadriela proksimiĝis. Alta, blanka kaj bela ŝi 
promenis sub la arboj. Ŝi diris neniun vorton, sed fingrovokis 
ilin. 



Turniĝinte flanken, ŝi kondukis ilin al la sudaj deklivoj de 1' 
monteto Karas Galadono, kaj preterpasinte altan verdan 
dornbarilon ili alvenis enfermitan ĝardenon. Tie kreskis 
neniuj arboj, kaj ĝi kuŝis sub la neŝirmita ĉielo. La vespera 
stelo estis leviĝinta kaj brilis blankfajre super la okcidenta 
arbaro. Malsupren laŭ longa ŝtuparo la Damo iris al profunda 
verda kavo, tra kiu fluis murmure la arĝenta rojo, kiu eliĝis el 
la fonto sur la monteto. Ĉe la subo, sur malalta soklo kun 
ĉizaĵoj kiel disbranĉa arbo, staris kuvo el arĝento, larĝa kaj 
malprofunda, apud kiu staris arĝenta kruĉo. 

Per akvo el la rojo Galadriela ĝisrande plenigis la kuvon, kaj 
spiris sur ĝin, kaj kiam la akvo denove senmoviĝis, ŝi 
ekparolis: 

— Jen estas la Spegulo de Galadriela, — ŝi diris. — Mi 
kondukis vin ĉi tien por ke vi enrigardu ĝin, se vi volas. 

La aero estis tute senmova, kaj la akvo malhelis, kaj la elfa 
Damo apud ili estis alta kaj pala. 

— Kion ni serĉu, kaj kion ni vidos? — demandis Frodo, 
imponite. 


— Mi povas ordoni al la Spegulo riveli multajn aferojn, — ŝi 
respondis, — kaj al iuj mi povas montri tion, kion ili deziras 
vidi. Sed la Spegulo povas montri ankaŭ aferojn nepetitajn, 
kaj tiuj ofte estas pli strangaj kaj pli avantaĝaj, ol tio, kion ni 
volas vidi. Kion vi vidos, se vi lasos aglibera la Spegulon, mi 
ne povas antaŭvidi. Ĉar ĝi montras kio estis, kaj kio estas, 
kaj kio poste okazos. Sed kiun el ili li vidas, eĉ la plej saĝa 
ne ĉiam povas scii. Ĉu vi volas enrigardi? 


Frodo ne respondis. 

— Kaj vi? — ŝi diris, turnante sin al Sam. — Ĉartio estas, 
kion via popolo nomas magio, mi opinias; kvankam mi ne 



klare komprenas, kion ili celas; kaj ŝajnas, ke ili ankaŭ uzas 
la saman vorton por la trompaĵoj de 1' Malamiko. Sed tio ĉi, 
se vi volas, estas la magio de Galadriela. Ĉu vi ne diris, ke vi 
emas vidi elfan magion? 

— Tion mi diris, — diris Sam, iomete tremante inter timo kaj 
scivolo. — Mi ekrigardos, Damo, se vi konsentas. Kaj min ne 
ĝenus ekvidi, kio okazas hejme, — li diris flanken al Frodo. 

— Ŝajnas, ke mi forestis terure longe. Sed negrave, probable 
mi vidos nur la stelojn, aŭ ion, kion mi ne komprenos. 

— Probable, — diris la Damo kun milda rido. — Sed venu, 
rigardu kaj vidu, kion vi vidos. Ne tuŝu la akvon! 

Sam surgrimpis la soklon kaj kliniĝis al la kuvo. La akvo 
aspektis malmola kaj malhela. Steloj respeguliĝis en ĝi. 

— Estas nursteloj, kiel mi supozis, — li diris. Poste li eligis 
mallaŭtan spirospasmon, ĉar la steloj estingiĝis. Kvazaŭ 
malhela vualo estus fortirita, la Spegulo griziĝis, poste 
klariĝis. Brilis suno, kaj la arbobranĉoj flirtis kaj gestis pro 
vento. Sed antaŭ ol Sam povis decidi, kion li fakte vidas, la 
lumo forvelkis; kaj nun li pensisvidi Frodon palvizaĝan 
profunde dormanta sub malhela klifego. Poste li ŝajnis vidi 
sin iranta tra malluma koridoro kaj grimpanta senfinan 
serpentumantan ŝtuparon. Li subite konstatis, ke li urĝe 
serĉas ion, sed kion, li tute ne sciis. Kvazaŭ sonĝo la vizio 
ŝanĝiĝis kaj returniĝis, kaj li vidis denove la arbojn. Sed ĉi- 
foje ili ne estis tiom proksimaj, kaj li povis vidi, kio okazas: ili 
ne estis flirtantaj pro vento, ili falis, krake al tero. 

— He! — kriis Sam per atenca voĉo. — Jen tiu Ted Sablomano 
faligas arbojn, kie li ne devus. Ili estas nefaligendaj: temas 
pri tiu avenuo post la Muelejo, kiu superombras la vojon al 
Apudakvo. Se nur mi povus atingi ĝis Ted, mi lin faligus. 



Sed nun Sam konstatis, ke la Malnova Muelejo malaperis, kaj 
oni konstruis grandan konstruaĵon ruĝbrikan, kie ĝi antaŭe 
staris. Multaj personoj vigle laboris. Apude troviĝis alta ruĝa 
fumturo. Nigra fumo ŝajnis nebuligi la supraĵon de 1' 

Spegulo. 

— Okazas ia diablaĵo en la Provinco, — li diris. — Elrondo 
agis sagace, kiam li volis resendi s-ron Gaja. — Tiam subite 
Sam ekkriis kaj forsaltis. — Mi ne povas resti ĉi tie, — li diris 
frenezece. — Mi devas hejmeniri. Oni elfosis Bagŝutan Vicon, 
kaj jen mia povra Avulo malsupreniras de la Monteto kun siaj 
etaj posedaĵoj surĉareto. Mi devas iri hejmen! 

— Vi ne povas iri hejmen sola, — diris la Damo. — Vi ne volis 
iri hejmen sen via mastro, antaŭ ol vi enrigardis la Spegulon, 
kaj tamen vi sciis, ke misaferoj tre povus okazi en la 
Provinco. Memoru, ke la Spegulo montras multajn aferojn, 
kaj ne ĉiuj jam okazis. Kelkaj neniam okazas, krom se tiuj, 
kiuj vidas la viziojn, forturniĝas de sia vojo por malhelpi ilin. 
La Spegulo estas danĝera gvidanto al agado. 

Sam sidiĝis sur la teron kaj metis sian kapon inter la manojn. 

— Prefere mi neniam estu veninta ĉi tien, kaj neniom pli da 
magio mi volas vidi, — li diris kaj silentiĝis. Post momento li 
parolis denove, malklare, kvazaŭ li kontraŭluktus larmojn. 

— Ne, mi hejmeniros laŭ la vojo longa kun s-ro Frodo, aŭ mi 
tute ne hejmeniros. Sed mi esperas, ke iam mi reiros. Se tio, 
kion mi vidis, pruviĝos vera, iu estos bone tradraŝita! 

— Ĉu nun vi volas rigardi, Frodo? — diris Damo Galadriela. 

— Vi ne volis vidi elfan magion, kaj estis kontenta. 

— Ĉu vi konsilas, ke mi rigardu? — demandis Frodo. 

— Ne, — ŝi diris. — Mi konsilas al vi nek jeson, nek neon. Mi 
ne estas konsilisto. Vi eble ekscios ion, kaj ĉu aŭ ne tio, kion 



vi vidos, estos bona aŭ misa, tio eble estos avantaĝa, kaj 
tamen eble ne estos. Vidi estas samtempe bone kaj danĝere. 
Tamen mi opinias, Frodo, ke viaj kuraĝo kaj saĝo sufiĉas al la 
provo, aŭ mi ne estus kondukinta vin ĉi tien. Faru laŭplaĉe! 

— Mi rigardos, — diris Frodo, kaj li surgrimpis la soklon kaj 
kliniĝis al la malhela akvo. Tuj la Spegulo klariĝis kaj li vidis 
terenon krepuskan. Montoj baŭmis malhele en la 
malproksimo kontraŭ pala ĉielo. Longa griza vojo 
reserpentumis for de la vido. Fore figuro iris malrapide sur la 
vojo, unue malklara kaj eta, sed pli grandiĝanta kaj 
klariĝanta dum ĝi proksimiĝis. Subite Frodo konstatis, ke tiu 
memorigas al li Gandalfon. Li preskaŭ vokis voĉe la nomon 
de I' sorĉisto, kaj tiam li rimarkis, ke la figuron vestis ne 
grizo, sed blanko, blanko kiu briletis malforte en la krepusko, 
kaj en ĝia mano estis blanka bastono. La kapo estis tiom 
klinita, ke li povis vidi neniun vizaĝon, kaj baldaŭ la figuro 
foriris post vojkurbon kaj eliris el la vidkampo de I' Spegulo. 
Dubo venis la menson de Frodo: ĉu tio estis vizio pri 
Gandalfo dum unu el ties multaj solecaj vojaĝoj antaŭ longe, 
aŭ ĉu ĝi estis Sarumano? 

La vizio ŝanĝiĝis. Mallonge kaj ete, sed tre kolorplene, li 
ekvidis Bilbon senripoze ĉirkaŭiranta en ties ĉambro. La 
tablon kovris malorde diversaj paperoj; pluvo albatis la 
fenestrojn. 

Sekvis paŭzo, kaj sekvis poste multaj scenoj, kiuj estis, laŭ 
supozo de Frodo, partoj de granda historio, en kiu li mem 
estis implikita. La nebulo klariĝis kaj li vidis ion, kion li 
neniam antaŭe vidis, sed tuj rekonis: la maron. Noktiĝis. La 
maro agitiĝis kaj ekestis ŝtorma. Tiam li vidis kontraŭ la 
suno, subiranta sangoruĝa en fukecan nubaron, la nigran 
konturaron de alta ŝipo kun ŝiritaj veloj, alrajdanta el la 
Okcidento. Poste larĝan riveron fluantan tra multhoma 
urbego. Poste blankan fortikaĵon kun sep turoj. Kaj poste 



denove ŝipon kun nigraj veloj, sed nun jam estis matene, kaj 
la akvo muaris en lumo, kaj standardo portanta emblemon 
de blanka arbo brilis en la sunlumo. Fumo kvazaŭ de fajro 
kaj batalo leviĝis, kaj denove la suno subiris je brula ruĝo, 
kiu velkis al griza nebuleto; kaj en ties mezon ŝipeto 
forpasis, sparkante je lumoj. Gi malaperis, kaj Frodo 
ĝemspiris kaj pretiĝis retroiri. 

Sed subite la Spegulo komplete malheliĝis, tiom malhela 
kvazaŭ truo malfermiĝus en la vidmondo, kaj Frodo 
enrigardis malplenecon. En tiu nigra abismo aperis unuopa 
Okulo, kiu malrapide pligrandiĝis, ĝis ĝi plenigis preskaŭ la 
tutan Spegulon. Tiom terura ĝi estis, ke Frodo staris ĉenite, 
ne povante krii aŭ forturni la rigardon. La Okulon randis 
fajro, sed ĝi mem estis glaca, flava kiel okulo de kato, 
spionema kaj absorbita, kaj la nigra fendeto de ĝia pupilo 
malfermiĝis al puto, fenestro al nenio. 

Poste la Okulo komencis ĉirkaŭiri, esplorante jen tien jen 
aliflanken, kaj Frodo sciis certe kaj terurite, ke inter la multaj 
aĵoj, kiujn ĝi serĉis, li mem estis unu. Sed li sciis ankaŭ, ke 
lin ĝi ne povas vidi — ankoraŭ ne, krom se li tion kaŭzus. La 
Ringo, kiu pendis sur ĉeneto je lia kolo, iĝis peza, pli peza ol 
ŝtonego, kaj lia kapo estis trenata suben. La Spegulo ŝajnis 
varmegiĝi kaj vaporkirlaĵoj supreniris de I' akvo. Li estis 
glisanta antaŭen. 

— Ne tuŝu la akvon! — mallaŭte diris la Damo. La vizio 
forvelkis, kaj Frodo konstatis, ke li rigardas la malvarmetajn 
stelojn ekbrilintaj en la arĝenta kuvo. Li retropaŝis tute 
tremante kaj rigardis la Damon. 

— Mi scias, kio estas tio, kion vi laste vidis, — ŝi diris, — ĉar 
tio estas ankaŭ en mia menso. Ne timu! Ne supozu, ke nur 
per kantado inter arboj, aŭ eĉ per la sveltaj sagoj de elfaj 
pafarkoj, tiu ĉi lando Lotlorieno estas defendata kontraŭ la 



Malamiko. Mi diras al vi, Frodo, ke ĝuste dum mi alparolas 
vin, mi perceptas la Malhelan Mastron kaj konas lian 
menson, aŭ tiun parton, kiu koncernas la elfojn. Kaj li 
palpserĉas ĉiam por percepti min kaj mian pensadon. Sed 
ankoraŭ la pordo estas fermita! 

Ŝi levis siajn blankajn brakojn, kaj etendis siajn manojn al la 
oriento laŭ gesto de forpuŝo kaj rifuzo. Erendilo, la vespera 
stelo, plej amata de I' elfoj, klare brilis supre. Tiom hela ĝi 
estis, ke la figuro de la elfa Damo kreis malfortan ombron su 
la tero. Giaj radioj trafis ringon sur ŝia fingro, kaj blanka 
gemo sur ĝi sparkis kvazaŭ la Vespera Stelo venus suben 
por ripozi sur ŝia mano. Frodo rigardis imponite tiun ringon; 
ĉar subite al li ŝajnis, ke li komprenas. 

— Jes, — ŝi diris, perceptinte lian penson, — ne estas 
permesate paroli pri ĝi, kaj Elrondo ne povis tion fari. Sed ĝi 
ne estas forkaŝebla de la Ringoportanto, kaj iu, kiu vidis la 
Okulon. Estas vere, ke unu el la Tri restas sur fingro de 
Galadriela en Lorieno. Tiu ĉi estas Nenja, la Ringo de I' 
Diamanto, kaj mi estas ĝia kuratoro. 

» Li suspektas, sed li ne scias — ankoraŭ ne. Ĉu vi ne 
komprenas nun, kial via alveno estas por ni kvazaŭ paŝo al 
pereo? ĉar se vi malsukcesos, tiam ni estos nudigitaj antaŭ 
la Malamiko. Tamen se vi sukcesos, tiam nia potenco estos 
malplia, kaj Lotlorieno forvelkos, kaj la tajdoj de I' Tempo 
forviŝos ĝin. Ni devos foriri al la Okcidento, aŭ ŝrumpi al 
kamparana popolo de valetoj kaj kavernoj, malrapide 
forgesonta kaj forgesota. 

Frodo klinis la kapon. 

— Kaj kion vi deziras? — li diris finfine. 

— Ke estu tio, kio devus esti, — ŝi respondis. — La amo de la 
elfoj al sia lando kaj siaj verkoj estas pli profunda ol la 



profundaĵoj de 1' Maro, kaj ilia bedaŭro estas senmorta kaj 
neniam povas esti tute kvietigita. Tamen ili forĵetos ĉion 
prefere ol submetiĝi al Saŭrono: ĉar ili nun konas lin. Pri la 
sorto de Lotlorieno vi ne respondecas, sed nur pri la 
plenumo de via propra tasko. Tamen mi povus deziri, se tio 
iel helpus, ke la Unu Ringo neniam estus kreita, aŭ restus 
eterne perdita. 

— Vi estas saĝa, sentima kaj bela, Damo Galadriela, — diris 
Frodo. — Mi donos al vi la Unu Ringon, se vi ĝin petos. Gi 
estas afero tro granda por mi. 

Galadriela ridis persubita klara rido. 

— Povas esti, ke Damo Galadriela estas saĝa, — ŝi diris, 

— tamen ĉi tie ŝi renkontis superulon pri ĝentileco. Milde vi 
venĝis vin pro mia provado de via koro je nia unua 
renkontiĝo. Vi komencas vidi per akra okulo. Mi ne neas, ke 
mia koro ege deziras peti tion, kion vi proponas. Dum multaj 
longaj jaroj mi pripensis, kion mi povus fari, se la Granda 
Ringo iam venus en miajn manojn, kaj jen! ĝi estis alportita 
ĝis mia mankapto. La miseco, kiu estis antaŭ longe 
elpensita, efikas multmaniere, ĉu aŭ ne Saŭrono mem staras 
aŭ pereas. Ĉu tio ne estus brava faro je kredito de lia Ringo, 
se mi prenus ĝin perforte aŭ timige de mia gasto? Kaj nun 
finfine tio venas. Vi donos al mi la Ringon libere! Anstataŭ la 
Malhela Mastro vi starigos Reĝinon. Kaj mi ne estos malhela, 
sed bela kaj terura kiel la mateno kaj la nokto! Bela kiel la 
maro, suno kaj neĝo sur la monto! Terura kiel la ŝtormo kaj la 
fulmo! Pli forta ol la fundamento de la tero. Ĉiuj min amos 
kaj timos senespere! 

Ŝi levis sian manon kaj el la ringo, kiun ŝi portis, eliĝis 
lumego, kiu lumigis nur ŝin kaj lasis ĉion alian malluma. Ŝi 
staris antaŭ Frodo ŝajnante jam alta preter mezurebleco, kaj 
bela netolereble, terura kaj adorinda. Poste ŝi lasis fali sian 



manon, kaj la lumo velkis, kaj subite ŝi denove ridis, kaj jen! 
ŝi ŝrumpis: svelta elfino, vestita nur per simpla blanko, kies 
voĉo estis mallaŭta kaj trista. 

— Mi sukcesis la provon, — ŝi diris. — Mi iĝos malplia, kaj 
iros al Okcidento kaj restos Galadriela. 

Longe ili staris silente. Fine la Damo parolis denove. 

— Ni reiru! — ŝi diris. — En la mateno vi devos foriri, ĉar jam 
ni elektis, kaj la sortotajdoj fluas. 

— Mi volas starigi unu demandon antaŭ nia foriro, — diris 
Frodo, — ion, pri kio mi intencis demandi Gandalfon en 
Rivendelo. Al mi estas permesate porti la Unu Ringon: kial 
mi ne povas vidi ĉiujn aliajn kaj koni la pensojn de ties 
portantoj? 

— Vi ne provis, — ŝi diris. — Nurtrifoje vi surmetis la Ringon 
sur vian fingron de kiam vi scias, kion vi posedas. Ne provu! 
Tio pereigus vin. Ĉu Gandalfo ne diris al vi, ke la ringoj 
havigas potencon laŭ la mezuro de ĉiu posedanto? Antaŭ ol 
uzi tiun potencon, vi devus multe plifortiĝi, kaj eduki vian 
volon porsuperregi aliulojn. Tamen malgraŭ tio, kiel 
Ringoportanto kaj iu, kiu jam portis ĝin fingre kaj vidis tion, 
kio estas kaŝita, via vidkapablo pliakriĝis. Vi perceptis mian 
penson pli klare ol multaj, kiujn oni taksas saĝaj. Vi vidis la 
Okulon de tiu, kiu regas la Sepon kaj la Naŭon. Kaj ĉu vi ne 
vidis kaj rekonis la ringon sur mia fingro? Ĉu vi vidis mian 
ringon? — ŝi demandis, turninte sin al Sam. 

— Ne, Damo, — li respondis. — Se diri la veron, mi scivolis, 
pri kio vi parolas. Mi vidis stelon tra viaj fingroj. Sed se vi 
pardonos mian rektan parolon, mi opinias, ke mia mastro 
pravis. Mi volus, ke vi prenu lian Ringon. Vi ordigus la 
aferojn. Vi malhelpus, ke oni elfosu la Avulon kaj forpelu lin. 
Vi pagigus kelkajn personojn pro ties fiagado. 



— Tion mi farus, — ŝi diris. — Tiel ĝi komenciĝus. Sed tie ĝi 
ne haltus, ho ve! Ni ne priparolu ĝin plu. Ni iru! 



8 


Adiaŭ al Lorieno 

Tiun nokton la Kunularo estis denove alvokita al la ĉambro 
de Celeborno, kaj tie la Sinjoro kaj Damo salutis ilin per 
afablaj vortoj. Finfine Celeborno parolis pri ilia foriro. 

— Nun venis la horo, kiam tiuj, kiuj volas daŭrigi la Celon, 
devas fortigi siajn korojn porforlasi tiun ĉi landon.Tiuj, kiuj 
ne plu deziras iri antaŭen, rajtas resti ĉi tie, dum iom da 
tempo. Sed ĉu oni iros aŭ ne, oni ne povas certi pri paco. Ĉar 
ni jam alvenis pereorandon. Ĉi tie tiuj, kiuj volas, rajtas 
atendi la proksimiĝon de I' horo, kiam aŭ la mondaj vojoj 
estos denove liberaj, aŭ ni vokos ilin al la lasta bezono de 
Lorieno. Tiam ili rajtos reiri al siaj landoj, aŭ iri al la daŭra 
hejmo de tiuj, kiuj pereis batalante. 

Sekvis silento. 

— Ĉiuj decidis iri antaŭen, — diris Galadriela, rigardante en 
ĉies okulojn. 

— Kiom koncernas min, — diris Boromiro, — mia vojo hejmen 
kondukas antaŭen kaj ne retroen. 

— Tio estas vera, — diris Celeborno, — sed ĉu tiu ĉi tuta 
Kunularo iros kun vi ĝis Minaso Tirit? 

— Ni ankoraŭ ne decidis pri nia vojo, — diris Aragorno. 

— Post Lorieno mi ne scias, kion intencis fari Gandalfo. 
Efektive, al mi ŝajnas, ke eĉ li ne havis klaran celon. 

— Eble ne, — diris Celeborno. — Tamen kiam vi forlasos tiun 
ĉi landon, vi ne plu povos forgesi la Grandan Riveron. Kiel iuj 
el vi bone scias, ĝi ne estas transirebla far vojaĝantoj kun 



pakaĵoj inter Lorieno kaj Gondoro, krom boate. Ĉu la pontoj 
de Osgiliado ne estas rompitaj kaj ĉiuj albordiĝejoj nun 
okupataj de I' Malamiko? Laŭ kiu bordo vi vojaĝos? La vojo al 
Minaso Tirit troviĝas ĉi-borde, ĉe la okcidento; sed la rekta 
vojo al la celo troviĝas oriente de I' Rivero, sur la bordo pli 
malhela. Kiun bordon vi nun laŭiros? 

— Se mian konsilon oni atentos, temos pri la okcidenta 
bordo, kaj la vojo al Minaso Tirit, — respondis Boromiro. 

— Sed mi ne estas la ĉefa en la Kunularo. — La aliaj diris 
nenion, kaj Boromiro aspektis dubema kaj ĝenata. 

— Mi konstatas, ke vi ankoraŭ ne scias kion fari, — diris 
Celeborno. — Ne estas mia rolo elekti por vi, sed mi helpos 
vin laŭeble. Intervi estas kelkaj, kiuj scias navigi boatojn: 
Legolaso, kies popolo konas la rapidan Arbaran Riveron, 
Boromiro de Gondoro kaj Aragorno la vojaĝisto. 

— Kaj unu hobito! — kriis Gaja. — Ne ĉiuj el ni taksas 
boatojn kvazaŭ sovaĝajn ĉevalojn. Mia popolo loĝas sur la 
bordoj de Brandovino. 

— Tio estas bona, — diris Celeborno. — Do mi havigos al via 
Kunularo boatojn. Ili estos malgrandaj kaj leĝeraj, ĉar se vi 
iros longe sur akvo, troviĝos lokoj, kie vi estos devigataj 
porti ilin. Vi alvenos la rapidejojn de Sarn Gebiro, kaj eble 
finfine ĝis la grandaj akvofaloj de Raŭroso, kie la Rivero 
tondras suben de Nen Hithoelo; kaj estas aliaj danĝeroj. 
Boatoj eble faciligos dum iom da tempo vian vojaĝon. Tamen 
ili ne havigos al vi konsilojn: en la fino vi devos lasi ilin kaj la 
Riveron, kaj turniĝu okcidenten — aŭ orienten. 

Aragorno dankis Celebornon multfoje. La donaco de boatoj 
multe faciligis lian menson, ne malĉefe ĉar jam ne estos 
neceso decidi pri la vojo dum kelkaj tagoj. La aliaj ankaŭ 
aspektis pli esperplenaj. Kiaj ajn estis la danĝeroj antaŭ ili. 



ŝajnis preferinde flosi renkonte al ili laŭ la larĝa fluo de 
Anduino ol pezpaŝi antaŭen kun kurbigitaj dorsoj. NurSam 
estis dubema: almenaŭ li daŭre taksis boatojn tiel 
nedezirindaj kiel sovaĝaj ĉevaloj, aŭ eĉ pli, kaj ne ĉiuj 
danĝeroj, kiujn li travivis, persvadis lin pli alte taksi ilin. 

— Ĉio estos preparita por vi kaj atendos vin ĉe la haveno 
antaŭ la morgaŭa tagmezo, — diris Celeborno. — Mi sendos 
miajn servantojn al vi en la mateno por helpi vin prepari la 
vojaĝon. Nun ni deziras al vi agrablan nokton kaj senĝenan 
dormon. 

— Bonan nokton, amikoj miaj! — diris Galadriela. — Dormu 
trankvile! Ne tro ĝenu viajn korojn hodiaŭ nokte per pensoj 
pri la vojo. Eble la padoj, kiujn vi unuope paŝos estas jam 
metitaj antaŭ viaj piedoj, kvankam vi ne vidas ilin. Bonan 
nokton! 

La Kunularo nun adiaŭis kaj reiris al sia pavilono. Legolaso 
akompanis ilin, ĉartio estos ilia lasta nokto en Lotlorieno, kaj 
malgraŭ la vortoj de Galadriela ili volis interkonsiliĝi. 

Ili longe debatis, kion ili devus fari por plej bone provi 
plenumon de sia celo kun la Ringo; sed ili nenion decidis. 
Estis klare, ke la plimulto el ili volis iri unue al Minaso Tirit, 
kaj eskapi almenaŭ provizore de I' timego pri la Malamiko. Ili 
volonte sekvus sian ĉefon trans la Riveron kaj en la ombron 
de Mordoro, sed Frodo diris neniun vorton, kaj Aragorno 
ankoraŭ havis menson dividitan. 

Lia propra plano, dum Gandalfo restis kun ili, estis iri kun 
Boromiro kaj per sia glavo helpi pri liberigo de Gondoro. Ĉar 
li kredis, ke la mesaĝo de la sonĝoj estis alvoko, kaj ke la 
horo fine jam alvenis, kiam la heredinto de Elendilo aperu 
kaj luktu kontraŭ Saŭronon por la estreco. Sed en Morio la 
ŝarĝo de Gandalfo estis metita sur lin, kaj li sciis, ke li jam ne 



povas forlasi la Ringon, se Frodo fine rifuzos akompani 
Boromiron. Kaj tamen kian helpon li aŭ iu el la Kunularo 
povus havigi al Frodo, krom marŝi blinde kun li en la 
mallumon? 

— Mi iros al Minaso Tirit, sola se necese, ĉar tio estas mia 
devo, — diris Boromiro, kaj poste li silentis dum kelka tempo, 
sidante kun fiksa rigardo al Frodo, kvazaŭ li provus legi la 
pensojn de 1' duonulo. Finfine li denove ekparolis, mallaŭte, 
kvazaŭ li debatus kun si. — Se vi volas nur detrui la Ringon, 
tiuokaze malmulte utilus milito aŭ armiloj, kaj la homoj el 
Minaso Tirit ne povos helpi. Sed se vi volas detrui la armitan 
potencon de I' Malluma Mastro, estas malsaĝe iri sen armeo 
en lian regnon; kaj malsaĝe forĵeti. — Li subite paŭzis, 
kvazaŭ li konstatus, ke li esprimas vorte siajn pensojn. 

— Estus malsaĝe forĵeti vivojn, mi intencis diri, — li finis. 

— Temas pri elekto inter defendo de fortikaĵo aŭ marŝado 
malkaŝe en la brakojn de la morto. Almenaŭ, tiel mi juĝas la 
situacion. 

Frodo konstatis ion novan kaj strangan en la rigardo de 
Boromiro, kaj tiun li rigardis fikse. La penso de Boromiro 
klare malsamis ties finajn vortojn. Estus malsaĝe forĵeti: 
kion? La Ringon de Potenco? lon similan li diris ĉe la 
Konsiliĝo, sed tiam li akceptis la korekton de Elrondo. Frodo 
rigardis al Aragorno, sed tiu aspektis profundiĝinta en 
propran pensadon kaj neniel indikis, ke li atentis la vortojn 
de Boromiro. Kaj tiel finiĝis la debato. Gaja kaj Grinĉjo jam 
dormis, kaj Sam estis ekdormonta. La nokto estis forpasanta. 

Matene, dum ili komencis paki siajn magrajn posedaĵojn, 
elfoj scipovantaj ilian lingvon venis al ili kaj alportis multajn 
donacojn de manĝaĵo kaj vestaĵoj por la vojaĝo. La manĝaĵo 
plejparte konsistis el tre maldikaj kukoj, faritaj el faruno 
bakita iom brune ekstere, kaj interne estis kremkoloraj. 
Gimlio prenis unu el la kukoj kaj rigardis ĝin dubeme. 



— Kram, — li diris subvoĉe, derompante krispan angulon kaj 
mordetante ĝin. Lia esprimo rapide aliiĝis, kaj li manĝis la 
tutan ceteron frandeme. 

— Ne pli, ne pli! — kriis la elfoj ridante. — Vi jam manĝis 
sufiĉe por longa tagmarŝo. 

— Mi supozis ĝin nur speco de kramo, tia, kian oni bakas en 
Dalo por vojaĝoj en la sovaĝejo, — diris la gnomo. 

— Tia ĝi estas, — ili respondis. — Sed ni nomas ĝin lembas 
aŭ vojpano, kaj ĝi estas pli fortiga ol iu ajn manĝaĵo 
pretigata de 1' homoj, kaj ĝi estas pli agrabla ol kramo, laŭ 
ĉiuj raportoj. 

— Efektive ĝi estas, — diris Gimlio. — Fakte ĝi estas supera 
al la mielkukoj de la Beornidoj, kaj tio estas forta laŭdo, ĉar 
la Beornidoj estas la plej lertaj bakistoj, pri kiuj mi scias; sed 
ili ne tre volonte disdonas siajn kukojn al vojaĝantoj en la 
nuna tempo. Vi estas bonkoraj gastigantoj! 

— Tamen ni ordonas, ke vi ŝparu la manĝaĵon, — ili diris. 

— Manĝu ĉiufoje nur tiom, kaj nur kiam necese. Ĉar tiuj 
aferoj estas donitaj por utili al vi, kiam ĉio alia malestos. La 
kukoj restos dolĉaj dum multaj tagoj, se ili estos nerompitaj 
kaj restos en siaj folivolvaĵoj, kiel ni alportis ilin. Unu ebligos 
vojaĝanton paŝi dum tago da longa laborado, eĉ se li estas 
unu el la altuloj de MinasoTirit. 

La elfoj poste malpakis kaj donis al la Kunularo la alportitajn 
vestaĵojn. Al ĉiu ili havigis po kapuĉon kaj mantelon, 
fasonitajn laŭ ties mezuro, el la malpeza, sed varmiga 
silkeca ŝtofo, kiun Galadrimoj teksis. Estis malfacile decidi 
pri ilia koloro: griza kun nuanco de subarba krepusko ĝi 
ŝajnis; kaj tamen kiam ili moviĝis, aŭ eniris alian lumon, ili 
estis verdaj kiel ombrecaj folioj, aŭ brunaj kiel novalaj 
kampoj nokte, krepuskarĝentaj kiel akvo sub la steloj. Ĉiun 



mantelon ligis • ĉe la kolo broĉo kiel verda folio vejnita per 
arĝento. 

— Ĉu tiuj manteloj estas magiaj? — demandis Grinĉjo, mire 
rigardante ilin. 

— Mi ne scias, kion tio signifas, — respondis la estro de la 
elfoj. — lli estas belaj vestaĵoj, kaj la teksaĵo estas bona, ĉar 
ĝi estis tajlita en tiu ĉi lando. Ili ja estas manteloj elfaj, se 
tion vi volas diri. Folio kaj branĉo, akvo kaj ŝtono: ili havas la 
nuancon kaj belon de ĉio en la krepusko de Lorieno, kion ni 
amas; ĉar ni inkluzivas penson pri ĉio amata en ĉio, kion ni 
kreas. Tamen ili estas vestaĵoj, ne armaĵoj, kaj ili ne forturnos 
lancon aŭ klingon. Sed ili verŝajne servos vin bone: ili estas 
malpezaj, kaj sufiĉe varmigaj aŭ friskigaj laŭbezone. Kaj vi 
trovos ilin granda helpo por nevidatiĝi je neamikaj okuloj, ĉu 
vi marŝos inter ŝtonoj, ĉu inter arboj. Vi ja estas ege 
favorataj de la Damo! Ĉar ŝi mem kaj ŝiaj junulinoj teksis 
tiun ŝtofon; kaj neniam antaŭe ni vestis fremdulojn per la 
vestaĵoj de nia propra popolo. 

Post la matenmanĝo la Kunularo adiaŭis la gazonon apud la 
fontano. Iliaj koroj estis pezaj, ĉarĝi estis loko bela, kaj 
fariĝis hejmsimila por ili, kvankam ili ne povis kalkuli kiom 
da tagoj kaj noktoj ili pasigis tie. Dum ili staris momente 
rigardante la blankan akvon en la sunlumo, Haldiro venis al 
ili marŝante trans la verdan herbon de la maldensejo. Frodo 
salutis lin ĝoje. 

— Mi revenis de la nordaj limoj, — diris la elfo, — kaj mi 
estas nun sendita por esti via gvidanto. La Dimrila Valo estas 
plena je vaporo kaj fumnuboj, kaj la montoj estas 
perturbataj. Aŭdiĝas bruoj profunde en la tero. Se iu el vi 
estus proponinta reiri norden al viaj hejmoj, ne estus eble 
por vi pasi tiuvoje. Sed ek! Via vojo nun direktiĝos suden. 



Kiam ili trairis Karas Galadonon, la verdaj vojoj estis 
senpersonaj, sed sur la arboj supre multaj voĉoj murmuris 
kaj kantadis. Ili mem iris silente. Fine Haldiro kondukis ilin 
malsupren laŭ la sudaj deklivoj de I' monteto, kaj ili alvenis 
denove la grandan pordegon lampornamitan, kaj la blankan 
ponton; kaj tiel ili eliris kaj forlasis la urbon de 1' elfoj. Poste 
ili forturniĝis de 1' pavimita vojo kaj laŭiris vojeton, kiu 
malaperis en densejon da malornoj, kaj pluiris, serpentume 
trans ondiĝajn arbarejojn el arĝenta ombreco, gvidante ilin 
ĉiam suben, suden kaj orienten, al la bordoj de la Rivero. 

Ili marŝis proksimume dek mejlojn kaj preskaŭ tagmezis, 
kiam ili venis al alta verda muro. Trapasinte breĉon, ili subite 
forlasis la arbojn. Antaŭ ili etendiĝis longa gazono brilherba, 
punktita je oraj elanoroj, kiuj ekbrilis en la sunlumo. La 
gazono iĝis mallarĝa strio inter du helaj randoj: dekstre kaj 
okcidente Arĝentvejno fluadis flagretante; maldekstre kaj 
oriente la Granda Rivero ruligis siajn larĝajn akvojn, 
profundajn kaj malhelajn. Sur la kontraŭaj bordoj la arbaroj 
daŭre progresis suden ĝis limo de I' vidkapablo, sed ĉiuj 
akvorandoj estis dezertaj kaj nudaj. Neniu malorno levis 
siajn orŝarĝitajn branĉojn ekster la lando Lorieno. 

Sur la bordo de Arĝentvejno, iom fore de I' renkontiĝejo de 
la riveroj, estis kajo el blankaj ŝtonoj kaj blanka ligno. Apude 
estis ligitaj multaj boatoj kaj barĝoj. luj estis helefarbitaj kaj 
brilis je arĝento kaj oro kaj verdo, sed la plimultaj estis 
blankaj aŭ grizaj. Tri malgrandaj grizaj boatoj estis pretigitaj 
por la vojaĝontoj, kaj en tiuj la elfoj stivis iliajn posedaĵojn. 
Kaj ili aldonis ankaŭ volvaĵojn da ŝnuro, po tri en ĉiu boato. 
Maldikaj tiuj aspektis, sed fortaj, silkecaj laŭtuŝe, grizaj kiel 
la elfaj manteloj. 

— Kio estas tiuj? — demandis Sam, palpante unu, kiu kuŝis 
sur la verda herbo. 



— Ŝnuroj kompreneble! — respondis elfo el la boatoj. 

— Neniam vojaĝu eĉ mallonge sen ŝnuro! Kaj ŝnuro longa 
kaj forta kaj malpeza. Tiaj estas ĉi tiuj. Ili eble helpos pri 
multaj bezonoj. 

— Ne necesas diri tion al mi! — diris Sam. — Mi venis 
senŝnure, kaj ĉiam tio min ĝenis. Sed mi scivolas, el kio ĉi 
tiuj estas faritaj, ĉar mi scias iom pri ŝnurfarado: ĝi estas 
familia metio, portiel diri. 

— Ili estas faritaj el hitlajno, — diris la elfo, — sed mankas 
nun tempo por instrui al vi ilian faradon. Se ni scius pli frue, 
ke tiu metio ĝojigas vin, ni povus instrui al vi multon. Sed 
nun, ho ve! krom se vi revenos alian fojon ĉi tien, vi devas 
kontentiĝi per nia donaco. Ke ĝi servu vin fidele! 

— Ek! — diris Haldiro. — ĉio jam pretas por vi. Eniru la 
boatojn! Sed estu singardaj komence! 

— Atentu la vortojn! — diris la aliaj elfoj. — Tiuj boatoj estas 
malpeze konstruitaj, kaj ili estas ruzaj kaj ne similas la 
boatojn de aliaj popoloj. Ili ne subakviĝos, kiom ajn vi ŝarĝos 
ilin; sed ili estas kapricaj se misnavigataj. Estus saĝe, se vi 
ekzercus eniron kaj eliron ĉi tie, kie estas kajo, antaŭ ol 
eknavigi laŭ la fluo. 

La Kunularo estis aranĝita tiamaniere: Aragorno, Frodo kaj 
Sam okupis unu boaton; Boromiro, Gaja kaj Grinĉjo alian; kaj 
en la tria estis Legolaso kaj Gimlio, kiuj jam firme amikiĝis. 
En tiu lasta boato estis stivita la plejparto de I' posedaĵoj kaj 
pakaĵoj. La boatojn movis kaj stiris kurttenilaj remiloj, kiuj 
havis foliformajn plataĵojn. Kiam ĉio estis preta, Aragorno 
gvidis ilin laŭ provnavigo kontraŭfluen sur la Arĝentvejno. 

La fluo estis rapida, kaj ili iris antaŭen malrapide. Sam sidis 
ĉe la pruo, kroĉante la flankojn kaj rerigardante sopire al la 
bordo. La sunlumo brilis sur la akvo kaj nebuligis liajn 



okulojn. Kiam ili pasis preter la verdan gazonon de 1' terstrio, 
la arboj kreskis ĝis la rando de 1' rivero. le-tie oraj folioj 
saltetis kaj flosis sur la ondetiĝa fluo. La aero estis tre hela 
kaj senmova, kaj ĉio silentis, krom alta malproksima kantado 
de alaŭdoj. 

Ili ĉirkaŭiris abruptan kurbiĝon de la rivero, kaj jen, naĝante 
fiere laŭ la fluo al ili, vidiĝis enorma cignego. La akvo rugis 
ambaŭflanke de la blanka brusto sub ĝia kurba kolo. Gia 
beko brilis simile al polurita oro, kaj ĝiaj okuloj glimis kvazaŭ 
gagato muntita en flavaj gemoj; ĝiaj blankaj flugilegoj estis 
duonlevitaj. Muziko alvenis laŭ la rivero dum ĝi proksimiĝis; 
kaj subite ili perceptis, ke tio estas ŝipo, verkita kaj ĉizita per 
elfa lerteco je similaĵo de birdo. Du elfoj blankvestitaj navigis 
ĝin per nigraj remiloj. Meze de la ŝipo sidis Celeborno, kaj 
malantaŭ li staris Galadriela, alta kaj blanka. Cirkleto de oraj 
floroj ornamis ŝiajn harojn, kaj en la mano ŝi tenis harpon, 
kaj ŝi kantis. Malĝoje kaj dolĉe sonis ŝia voĉo en la 
malvarmeta klara aero: 

Mi kantis pri folioj oraj, orfolioj kreskis: 

pri vent' mi kantis, kaj tra I' branĉoj blova vent' ekestis. 

Preter la Suno kaj la Luno, jen la Maro ŝaŭmis, 

apud la strando llmarina Arbo ora baŭmis. 

En Eldamaro brilis ĝi sub la Vesper-stelaro, 
apud murar' deTirion' en elfa Eldamaro. 

La orfolioj longe kreskis sur la jaroj branĉaj, 
dum elfaj larmoj falas preter Maroj nun Distranĉaj. 

Ho, Lorieno! Venas Vintro, Tago senfolias; 
folioj falas al la fluo, la River' devias. 

Ho, Lorien'! Tro longe loĝis mi ĉi strandon foran 
kaj en velkanta krono plektis elanoron oran. 

Sed se mi kantus nun pri ŝipoj, kiu ŝipo venus, 
kaj trans la maron tiel larĝan iam min kunprenus? 



Aragorno haltigis sian boaton kiam la cignoŝipo apudiĝis. La 
Damo finis sian kanton kaj salutis ilin. 

— Ni venis por lastfoje adiaŭi vin, — ŝi diris, — kaj forsendi 
vin kun benoj el nia lando. 

— Kvankam vi estis niaj gastoj, — diris Celeborno, — vi 
ankoraŭ ne manĝis kun ni, kaj sekve ni invitas vin al disiĝa 
festo, ĉi tie inter la fluantaj akvoj, kiuj portos vin 
malproksimen de Lorieno. 

La cigno iris malrapide ĝis la kajo, kaj ili turnis siajn boatojn 
kaj sekvis ĝin. Tie ĉe la fino de Egladilo sur la verda herbo 
okazis la disiĝa festo; sed Frodo manĝis kaj trinkis malmulte, 
atentante nur la belon de la Damo kaj ties voĉo. Ŝi ne plu 
ŝajnis danĝera aŭ timiga, nek plenigita de kaŝita potenco. 
Jam ŝi ŝajnis al li, kiel homoj el postaj tagoj ankoraŭ kelkfoje 
vidas elfojn: ĉeesta kaj tamen malproksima, viva vizio de tio, 
kio jam postlasiĝis tre fore de I' fluantaj fluoj de I' tempo. 

Kiam ili finmanĝis kaj fintrinkis, sidante sur la herbo, 
Celeborno denove parolis al ili pri ilia vojaĝo, kaj levinte sian 
manon li indikis suden al la arbaroj post la terstrio. 

— Kiam vi navigos laŭflue, — li diris, — vi trovos, ke la arboj 
ĉesos, kaj vi alvenos terenon dezertan. Tie la Rivero fluas en 
ŝtonozaj valoj inter altaj erikejoj, ĝis fine post multegaj 
mejloj ĝi alvenas la altan insulon Tindroko, kiun ni nomas Tol 
Brandiro. Tie ĝi dismetas siajn brakojn ĉirkaŭ la apikaj bordoj 
de I' insulo, kaj poste falas bruege kaj vaporege laŭ la 
kaskadegoj de Raŭroso suben en Nindalfon, la 
Malsekvangon kiel oni nomas ĝin en via lingvo. Tio estas 
larĝa regiono de limakeca marĉo, kie la fluo iĝas serpentuma 
kaj multe disdividita. Tie la Entvaŝo enfluas multloke el la 
arbaro Fangorno okcidente. Ĉirkaŭ tiu fluo, ĉi-flanke de 1' 
Granda Rivero, troviĝas Rohano. Aliflanke estas la senŝirmaj 



montetoj de Emin Muilo. Tie la vento blovas el la oriento, ĉar 
ili frontas, trans la Mortigaj Marĉoj kaj Neniesoj, Kirit 
Gorgoron kaj la nigran pordegon de Mordoro. 

» Boromiro kaj tiuj, kiuj lin akompanos serĉante Minason 
Tirit, prefere lasu la Grandan Riveron super Raŭroso kaj 
transiru Entvaŝon antaŭ ol ĝi atingos la marĉojn. Tamen ili 
ne tro longe sekvu tiun fluon, nek risku implikiĝon en la 
Arbaro Fangorno. Tio estas lando stranga, kaj jam malmulte 
konata. Sed Boromiro kaj Aragorno sendube ne bezonas tiun 
averton. 

— Vere ni aŭdis pri Fangorno en Minaso Tirit, — diris 
Boromiro. — Sed tio, kion mi aŭdis, ŝajnas al mi plejparte 
klaĉoj de maljunulinoj, tiaj, kiajn ni rakontas al niaj infanoj. 
Ĉio troviĝanta norde de Rohano estas jam tiel malproksima 
de ni, ke la fantazio povas libere vagi tie. Antaŭe Fangorno 
kuŝis rande de nia regno; sed jam pasis vivoj de multaj 
homoj post kiam ĝin vizitis iu el ni, por pruvi aŭ malpruvi la 
legendojn hereditajn de distaj jaroj. 

» Mi mem estis sporade en Rohano, sed mi neniam transiris 
ĝin norde. Kiam oni sendis min kiel kurieron, mi trapasis la 
Breĉon apud la suboj de la Blankaj Montoj, kaj transiris 
Isenon kaj Grizinundon en nordon. Longa enuiga vojaĝo. Mil 
ducent mejlojn mi taksis ĝin, kaj tio okupis min dum multaj 
monatoj; ĉar mi perdis mian ĉevalon en Tarbado, dum 
trapaso de Grizinundo. Post tiu vojaĝo, kaj la vojo, kiun mi 
trapaŝis kun tiu ĉi Kunularo, mi ne multe dubas, ke mi trovos 
vojon tra Rohano, kaj ankaŭ tra Fangorno, se necese. 

— Do ne necesas, ke mi diru pli, — diris Celeborno. — Sed ne 
malestimu la saĝaĵon devenintan de I' distaj jaroj; ĉar ofte 
povas okazi, ke la maljunulinoj retenas memore sciigon pri 
aferoj iam necesaj por la saĝula kono. 



Nun Galadriela stariĝis de sur la herbo, kaj preninte pokalon 
de unu el siaj junulinoj ŝi plenigis ĝin per medo kaj donis ĝin 
al Celeborno. 

— Jam estas horo trinki la adiaŭan tason, — ŝi diris. — Trinku, 
Sinjoro de Galadrimoj! Kaj ne malĝoju via koro, kvankam 
nokto devas sekvi tagmezon, kaj nia vespero jam 
proksimiĝas. 

Poste ŝi alportis la pokalon al ĉiu el la Kunularo, kaj petis ilin 
trinki kaj adiaŭi. Sed kiam ili estis trinkintaj, ŝi ordonis, ke iii 
residiĝu sur la herbo, kaj seĝoj estis metitaj por ŝi kaj por 
Celeborno. Ŝiaj junulinoj staris silentaj ĉirkaŭ ŝi, kaj dum 
kelka tempo ŝi rigardis siajn gastojn. Finfine ŝi denove 
ekparolis. 

— Ni trinkis la adiaŭan tason, — ŝi diris, — kaj la ombroj 
estiĝas inter ni. Sed antaŭ via foriro, mi kunportis en mia 
ŝipo donacojn, kiujn la Sinjoro kaj Damo de Galadrimoj nun 
proponas al vi memore pri Lotlorieno. — Poste ŝi alvokis ĉiun 
laŭvice. 

— Jen estas la donaco de Celeborno kaj Galadriela al la estro 
de via Kunularo, — ŝi diris al Aragorno, kaj ŝi donacis al li 
ingon, kiu estis farita laŭmezure por lia glavo. Gi estis 
ornamita per retaĵo de floroj kaj folioj verkitaj per arĝento 
kaj oro, kaj sur ĝi estis skribita per elfaj runoj formitaj el 
multaj gemoj la nomo Andurilo kaj la deveno de la glavo. 

— La glavo eligita el tiu ĉi ingo ne estos makulita aŭ rompita 
eĉ en malvenko, — ŝi diris. — Sed ĉu ion alian vi deziras de 
mi antaŭ la disiĝo? Ĉar mallumo fluos inter ni, kaj eble ni 
neniam plu renkontiĝos, krom eventuale en la fora 
malproksimo sur vojo, kiu ne permesas retroiron. 


Kaj Aragorno respondis: 



— Damo, vi scias mian deziron, kaj longe kuratoris la solan 
trezoron, kiun mi serĉas. Tamen ĝin vi ne rajtas doni al mi, 
eĉ se vi volus; kaj nur tra mallumo mi alvenos ĝin. 

— Tamen eble tio ei malpezigos vian koron, — diris 
Galadriela; — ĉar ĝi estis lasita en mia prizorgo, ke mi donu 
ĝin al vi, se vi trapasus tiun ĉi landon. 

Poste ŝi levis el sia sino grandan gemon klare verdan, 
muntitan sur arĝenta broĉo simila al aglo kun etenditaj 
flugiloj; kaj kiam ŝi levis ĝin, la gemo flagris kiel la suno 
brilanta tra la printempa foliaro. 

— Tiun ĉi gemon mi donis al mia filino Celebriana, kaj ŝi al 
sia, kaj nun ĝi venas al vi kiel signo de espero. En tiu ĉi horo 
akceptu la nomon antaŭdiritan porvi, Elesaro, la Elfgemo de 
r domo de Elendilo! 

Tiam Aragorno prenis la gemon kaj pinglis la broĉon ĉe sia 
brusto, kaj la alrigardantoj miris; ĉar pli frue ili ne konstatis, 
kiom alta kaj reĝeca li staris, kaj ŝajnis al ili, ke forfalis de sur 
liaj ŝultroj multaj jaroj da penado. 

— Pro la donacoj, kiujn vi donis al mi, mi vin dankas, — li 
diris, — ho, Damo de Lorieno, el kiu naskiĝis Celebriana kaj 
Arvena Vesperstelo. Kion pli laŭdan mi povus diri? 

La Damo klinis sian kapon kaj turnis sin al Boromiro, kaj al li 
ŝi donacis oran zonon; kaj al Gaja kaj Grinĉjo ŝi donacis 
etajn arĝentajn zonojn, kiuj havis po agrafon laŭ formo de 
ora floro. Al Legolaso ŝi donacis pafarkon tian, kian uzas 
Galadrimoj, pli longan kaj pli fortikan ol la pafarkoj de 
Mornarbaro, kun kordo el elfaj haroj. Kun ĝi estis plena 
sagujo. 

— Por vi, eta ĝardenisto kaj arbamanto, — ŝi diris al Sam, 

— mi havas nur donaceton. — Ŝi enmanigis al li skatoleton 



el ordinara griza ligno, senornaman escepte de unuopa 
arĝenta runo sur la kovrilo. — Tie estas metita G por 
Galadriela, — ŝi diris, — sed vialingve ĝi povas signifi 
ĝardenon. En tiu skatolo estas grundo el mia fruktarbaro, kaj 
akompanas ĝin tiom da benado, kiom Galadriela ankoraŭ 
kapablas disponigi. Gi ne subtenos vin survoje, nek 
defendos vin kontraŭ iu ajn danĝero; sed se vi gardos ĝin kaj 
vidos denove vian hejmon en la fino, tiam eble ĝi 
rekompencos vin. Eĉ se vi trovos ĝin tute malfekunda kaj 
dezertigita, tamen malmultaj ĝardenoj en Mez-Tero floros 
kiel via ĝardeno, se vi tie disĵetos tiun ĉi grundon. Tiam vi 
eble rememoros Galadrielan kaj ekvidos malproksiman 
Lorienon, kiun vi vidis nur dum nia vintro, ĉar forpasis nia 
printempo kaj nia somero, kaj ili neniam plu estos vidataj sur 
la tero krom en memoro. 

Sam ruĝiĝis ĝisorele kaj murmuris ion neaŭdeblan, dum li 
kroĉis la skatolon kaj riverencis laŭeble ĝentile. 

— Kaj kian donacon petus gnomoj de la elfoj? — diris 
Galadriela, sin turninte al Gimlio. 

— Neniun, Damo, — respondis Gimlio. — Sufiĉas, ke mi vidis 
la Damon de Galadrimoj, kaj aŭdis ŝiajn mildajn vortojn. 

— Aŭdu, ĉiuj elfoj! — ŝi kriis al la ĉirkaŭstarantoj. — Neniam 
denove oni diru, ke la gnomoj estas avaraj kaj malĝentilaj! 
Tamen certe, Gimlio, filo de Gloino, vi deziras ion, kion mi 
povus doni? Nomu ĝin, mi ordonas al vi! Vi ne estos la sola 
gasto sen donaco. 

— Ekzistas nenio, Damo Galadriela, — diris Gimlio, profunde 
riverencante kaj balbutante. — Nenio, krom eble... krom, se 
estas permesate peti, ne, nomi unuopan vian haron, kiu 
superas la oron de la tero kiel la steloj superas la gemojn de 



la minejo. Mi ne petas tian donacon. Sed vi ordonis, ke mi 
nomu mian deziron. 

La elfoj moviĝetis kaj murmuris pro miro, kaj Celeborno 
rigardis mire la gnomon, sed la Damo ridetis. 

— Oni diras, ke la lerto de la gnomoj troviĝas en iliaj manoj, 
sed ne sur iliaj langoj, — ŝi diris, — tamen tio ne veras pri 
Gimlio. Ĉar neniu iam ajn starigis al mi peton tiom aŭdacan 
kaj tamen tiom ĝentilan. Kaj kiel mi rifuzu, ĉar mi ordonis, ke 
li parolu? Sed diru al mi, kion vi farus kun tia donaco? 

— Zorge konservus ĝin, Damo, — li respondis, — memore pri 
viaj vortoj al mi je nia unua renkontiĝo. Kaj se mi iam 
revenos al la forĝejoj de mia hejmo, ĝi estos muntita en 
nepereonta kristalo poresti familia heredaĵo, kaj promeso pri 
bonaj rilatoj inter la Monto kaj la Arbaro ĝis la fino de la 
tagoj. 

Tiam la Damo malplektis unu el siaj longaj harplektaĵoj, kaj 
fortranĉis tri orajn harojn, kaj metis ilin sur la manplaton de 
Gimlio. 

— Jenaj vortoj iru kun la donaco, — ŝi diris. — Mi nenion 
antaŭdiras, ĉar ĉiu antaŭdirado estas jam vana: unuflanke 
troviĝas mallumo, kaj aliflanke nur espero. Sed se espero ne 
malvenkos, tiam mi diras al vi, Gimlio, filo de Gloino, ke al 
viaj manoj fluos oro, kaj tamen oro vin neniel regos. 

— Kaj vi, Ringoportanto, — ŝi diris, turniĝinte al Frodo. — Mi 
venas laste al vi, kiu ne lastas en miaj pensoj. Por vi mi 
preparis tion ĉi. — Ŝi alte tenis kristalan flakoneton: ĝi 
ekbrilis kiam ŝi movis ĝin, kaj radioj blanklumaj ekflagris el 
ŝia mano. — En tiu ĉi flakoneto estas kaptita la lumo de 1' 
stelo de Erendilo, enmetita en akvon de mia fontano. Gi 
lumos pli brile, kiam nokto ĉirkaŭos vin. Gi estu por vi lumo 



en lokoj malhelaj, kiam ĉiuj aliaj lumoj estingiĝos. Memoru 
Galadrielan kaj ŝian Spegulon! 

Frodo akceptis la flakoneton, kaj momente ĝi lumis inter ili, li 
vidis ŝin denove staranta kiel reĝino, granda kaj bela, sed ne 
plu timiga. Li riverencis, sed trovis neniujn dirotajn vortojn. 

Nun la Damo leviĝis, kaj Celeborno rekondukis ilin ĝis la 
kajo. Flava tagmezo surkuŝis la verdan teron de la terstrio, 
kaj la akvo ekbrilis arĝente. Finfine ĉio estis pretigita. La 
Kunularo okupis siajn lokojn en la boatoj kiel antaŭe. Kriante 
adiaŭon, la elfoj de Lorieno per longaj grizaj stangoj puŝis 
ilin sur la fluantan riveron, kaj la ondetiĝaj akvoj malrapide 
forportis ilin. La vojaĝantoj sidis senmove kaj senparole. Sur 
la verda bordo ĉe la fino de I' terstrio staris sola kaj silenta 
Damo Galadriela. Pasante ŝin, ili turniĝis kaj iliaj okuloj 
rigardis ŝin malrapide forflosanta de iii. Ĉar al ili ŝajnis, ke 
Lorieno retroglisas, kvazaŭ hela ŝipo mastita persorĉitaj 
arboj, velante plu al forgesitaj bordoj, dum ili sidis senhelpe 
sur la rando de I' griza kaj senfolia mondo. 

Ĝuste dum ili rigardis, Arĝentvejno pasis al la kurentoj de la 
Granda Rivero, kaj iliaj boatoj turniĝis kaj ekrapidis suden. 
Baldaŭ la blanka figuro de la Damo estis eta kaj 
malproksima. Ŝi brilis kvazaŭ vitra fenestro surfora monteto 
sub la okcidentiĝa suno, aŭ kvazaŭ fora lago vidata de sur 
monto: kristalo falinta en la sinon de la lando. Tiam ŝajnis al 
Frodo, ke ŝi levis siajn brakojn je fina adiaŭo, kaj 
malproksime sed akre-klare laŭ la sekvanta vento aŭdiĝis 
sono de ŝia kantanta voĉo. Sed nun ŝi kantis en la antikva 
lingvo de la transmaraj elfoj, kaj la vortojn li ne komprenis: 
bela estis la muziko, sed ĝi ne konsolis lin. 

Tamen, kiel kutime pri elfaj vortoj, ili restis gravuritaj en lia 
memoro, kaj longe poste li interpretis ilin, tiel trafe kiel li 



kapablis: la lingvo estis tiu de elfa kantado kaj priparolis 
aferojn malmulte konatajn sur Mez-Tero. 

Ai! laurie lantar lassi sŭrinen, 
yeni ŭnotime ve ramar aldaron! 

Yeni ve linte yuldar avanier 
mi oromardi lisse-miruvoreva 
Andŭne pella, Vardo tellumar 
nu luini yassen tintilar i eleni 
6maryo airetari-lfrinen. 

Sf man i yulma nin enguantuva? 

An si Tintalle Varda Oiolosseo 
ve fanyar maryat Elentari ortane, 
ar ilye tier undulave lumbule; 
ar sindanoriello caita mornie 
i falmalinnar imbe met, ar hisie 
untŭpa Calaciryo miri oiale. 

Si vanvva na, Romello vanvva, Valimar! 

Namarie! Nai hiruvalye Valimar. 

Nai elye hiruva. Namarie! 

Ah! kiel orofalas la folioj en la vento! Kaj sennombraj kiel 
la aloj de arboj estas la jaroj. La jaroj forpasis kiel dolĉaj 
rapidaj glutoj de blanka medo en haloj preter la 
okcidento sub la bluaj kupoloj de Varda[8], kie la steloj 
tremas pro la kantemo en ŝia voĉo, sankta kaj reĝineca. 
Kiu nun replenigos por mi la pokalon? Ĉar jam la 
Lumiganto, Varda, Reĝino de I' Steloj, de Monto 
Ĉiamblanka supren levis siajn manojn kvazaŭ nubojn, 
kaj ĉiuj vojoj dronis en ombroj, kaj el griza lando 
mallumo kuŝiĝis sur la ŝaŭmaj ondoj inter ni, kaj nebulo 
kovris la juvelojn de Kalacirjo poreterne. Jam perdita, 
perdita al ĉiuj en la Oriento estas Valimaro! Adiaŭ! Eble 
vi trovos Valimaron, Eble ĝuste vi trovos ĝin. Adiaŭ! 


Subite la Rivero abruptis ĉirkaŭ kurbiĝon, kaj la bordoj 
altiĝis ambaŭflanke, kaj la lumo de Lorieno estis kaŝita. 
Neniam plu Frodo vidis tiun belan landon. 

La vojaĝantoj nun turnis siajn vizaĝojn al la vojaĝo; la suno 
estis antaŭ ili, kaj iliaj okuloj estis blindigitaj, ĉar ĉiuj estis 
larmoplenaj. Gimlio malkaŝe ploris. 

— Mi rigardis lastan fojon tion, kio estas la plej bela, — li 
diris al sia kunulo Legolaso. — De nun mi taksos nenion bela, 
krom ŝian donacon. — Li metis manon al sia brusto. — Diru 
al mi, Legolaso, kial mi venis al tiu ĉi Celo? Mi tute ne 
konstatis, kie troviĝos la ĉefa danĝero! Elrondo parolis vere, 
kiam li diris, ke ni ne povas antaŭvidi tion, kion ni eble 
renkontos survoje. Turmento en la mallumo estis la danĝero, 
kiun mi timis, kaj tio ne retenis min. Sed mi ne estus 
veninta, se mi konus la danĝeron de lumo kaj ĝojo. Nun tiu 
ĉi disiĝo plej grave vundis min, eĉ se mi irus ĉi-nokte rekte 
al la Malhela Mastro. Ve por Gimlio, filo de Gloino! 

— Ne! — diris Legolaso. — Ve por ni ĉiuj! Kaj por ĉiuj 
mondloĝantoj dum ĉi tiuj postaj tagoj. Ĉartiel statas la 
afero: trovi kaj perdi, kiel ŝajnas al tiuj, kies boato estas sur 
la fluanta rivero. Sed mi taksas vin benita, Gimlio, filo de 
Gloino: ĉarvian perdon vi spertas propravole, kaj vi povis 
elekti alimaniere. Sed vi ne forlasis viajn kunulojn, kaj la 
minimuma rekompenco, kiun vi havos, estas, ke la memoro 
pri Lotlorieno restos ĉiam klara kaj senmakula en via koro, 
kaj neniam velkos aŭ malfreŝiĝos. 

— Eble, — diris Gimlio, — kaj mi dankas vin pro viaj vortoj. 
Veraj vortoj sendube; sed tia konsolado tute fridas. Ne 
memoron la koro deziras. Tio estas nur spegulo, eĉ se klara 
kiel Ĥeled-Zaramo. Aŭ tion diras la koro de la gnomo Gimlio. 
Elfoj eble vidas alimaniere. Efektive, mi aŭdis, ke por ili 



memoro pli similas la vivan mondon ol sonĝon. Ne tiel por 
gnomoj. 

» Sed ni ne plu parolu pri tio. Atentu la boaton! Gi tro 
malaltas sur la akvo pro ĉiuj ĉi pakaĵoj, kaj la Granda Rivero 
estas rapida. Mi ne volas dronigi mian malĝojon en 
malvarma akvo. — Li prenis remilon, kaj direktis la boaton al 
la okcidenta bordo, sekvante la boaton de Aragorno, kiu jam 
formoviĝis el la rivermezo. 

Tiel la Kunularo iris sian longan vojon, laŭ la larĝa rapidanta 
rivero, portate ĉiam suden. Nudaj arbaroj etendiĝis 
ambaŭborde, kaj ili ne povis ekvidi la terenojn malantaŭe. 

La venteto formortis kaj la Rivero fluis senbrue. Neniu birda 
voĉo rompis la silenton. La suno nebuliĝis dum la tago 
maljuniĝis, ĝis ĝi glimis sur pala ĉielo kvazaŭ alta blanka 
perlo. Poste ĝi velkis okcidenten, kaj krepuskiĝis frue, 
sekvate de griza kaj senstela nokto. Longe dum la malhelaj 
kvietaj horoj ili flosis antaŭen, direktante siajn boatojn sub 
la suprependantajn ombrojn de I' okcidentaj arbaroj. Arbegoj 
preterpasis fantomece, ŝovante siajn torditajn soifajn 
radikojn tra la nebulo suben en la akvon. Estis morne kaj 
malvarme. Frodo sidis aŭskultante la malfortan plaŭdadon 
kaj lirladon de la Rivero malpaciencanta inter la arbradikoj 
kaj flosligno proksime al la bordo, ĝis lia kapo kliniĝis kaj li 
eniris maltrankvilan dormon. 



9 


La Granda Rivero 

Frodon vekis Sam. Li konstatis, ke li kuŝas, varme volvite, 
sub altaj grizhaŭtaj arboj en kvieta angulo de arbaro sur la 
okcidenta bordo de la Granda Rivero Anduino. Li tradormis 
la nokton, kaj la matena grizo malbrilis inter la nudaj 
branĉoj. En la proksimo Gimlio okupiĝis pri eta fajro. 

Ili ekiris denove antaŭ ol plene tagiĝis. La plimultaj el la 
Kunularo vere ne entuziasmis pri rapidado suden: ili 
kontentis, ke la decido, kiun ili devos fronti plej malfrue 
kiam ili alvenos Raŭroson kaj la Tindrokan Insulon, necesos 
nur post kelkaj tagoj; kaj ili lasis la Riveron porti ilin 
siarapide, ne dezirante hasti al la danĝeroj preterkuŝantaj, 
negrave kiun vojon ili elektos finfine. Aragorno permesis al 
ili drivi sur la fluo laŭ ilia deziro, rezervante ilian forton 
antaŭ estonta laceco. Sed li insistis, ke ili almenaŭ ekiru frue 
ĉiun tagon kaj vojaĝu profunde en la vesperon; ĉar li sentis 
en la koro, ke tempo urĝas, kaj li timis, ke la Malluma Mastro 
ne maldiligentis dum ili restadis en Lorieno. 

Tamen ili vidis neniun indikon pri malamikoj en tiu tago, nek 
en la posta. Pasis la malviglaj grizaj horoj sen okazaĵo. Kiam 
la tria tago de 1' vojaĝo postzenitis, la tereno malrapide 
ŝanĝiĝis: la arboj maldensiĝis kaj poste tute malaperis. Sur 
la orienta bordo maldekstre ili vidis longajn senformajn 
deklivojn etendiĝantajn supren kaj foren al la ĉielo; brunaj 
kaj ŝrumpintaj ili aspektis, kvazaŭ fajro transpasis ilin, 
postlasinte neniun verdan herberon: dezertejo neamika sen 
eĉ rompita arbo aŭ elstara ŝtono por mildigi la malplenon. Ili 
atingis la Brunajn Terenojn, kiuj etendiĝis, vastaj kaj izolaj, 
interSuda Mornarbaro kaj la montetoj de Emin Muilo. Kia 



pesto, milito aŭ misago de 1' Malamiko estis detminta tiun 
regionon, ne povis konjekti eĉ Aragorno. 

Ankaŭ en la okcidento dekstre la tereno estis senarba, sed ĝi 
estis ebena, kaj multloke verda kun larĝaj herbejoj. Je tiu 
flanko de 1' Rivero ili preterpasis arbarojn de grandaj 
fragmitoj, tiom altaj, ke ili forbaris vidadon okcidenten, dum 
la boatetoj siblis antaŭen apud iliaj vibrantaj randoj. Iliaj 
malhelaj velkintaj frondoj kliniĝis kaj balanciĝis en la 
malvarmaj ventetoj, siblante mallaŭte kaj triste. le-tie tra 
breĉetoj Frodo povis ekvidi ondformajn herbejojn, kaj 
malproksime post ili montetojn en la sunsubiro, kaj tre fore 
je rando de 1' vidpovo malhelan linion, kie marŝis la plej 
sudaj vicoj de la Nebulecaj Montoj. 

Vidiĝis neniu signo de vivantaĵoj, krom birdoj. Tiuj estis 
multaj: etuloj fajfantaj kaj pepantaj inter la karikoj, sed ili 
malofte videblis. Okaze la vojaĝantoj aŭdis siblon kaj kriĉon 
de cignoflugiloj, kaj suprenrigardante ili vidis falangegon 
striantan sur la ĉielo. 

— Cignoj! — diris Sam. — Kaj grandegaj cetere! 

— Jes, — diris Aragorno, — kaj ili estas nigraj. 

— Kiom vasta, malplena kaj morna aspektas ĉi tuta regiono! 

— diris Frodo. — Mi ĉiam supozis, ke ju pli oni vojaĝas suden, 
des pli varmiĝas kaj gajiĝas, ĝis la vintron oni postlasas por 
ĉiam. 

— Sed ni ankoraŭ ne tre suden vojaĝis, — respondis 
Aragorno. — Ankoraŭ vintras, kaj ni malproksimas de la 
maro. Ĉi tie la mondo malvarmas ĝis printempiĝo, kaj povas 
esti, ke ni spertos denove neĝon. Tre malproksime ĉe la golfo 
Belfalaso, al kiu fluas la Anduino, estas varme kaj gaje, eble, 
aŭ estus tiel se ne ekzistus la Malamiko. Sed ĉi tie ni troviĝas 
ne pli ol cent okdek mejlojn, mi supozas, sude de Sud- 



kvarono en via fora Provinco, je plurcent longaj mejloj 
tiudirekten. Vi rigardas nun sud-okcidenten trans la nordajn 
terenojn de Markio, Rohano la regno de la ĉevalmastroj. 
Postnelonge ni alvenos la elfluejon de la Limlumo, kiu 
defluas el Fangorno aliĝe al la Granda Rivero. Tiu estas la 
norda limo de Rohano; kaj pratempe ĉio etendiĝanta inter 
Limlumo kaj la Blankaj Montoj apartenis al la Rohananoj. Tio 
estas lando fekunda kaj agrabla, kaj ĝia herbo estas 
senrivala; sed dum tiuj ĉi tagoj misaj la homoj ne loĝas apud 
la Rivero kaj malofte rajdas ĝis ties bordoj. Anduino estas 
larĝa, tamen la orkoj kapablas pafi siajn sagojn malproksime 
trans la fluon; kaj lastatempe, oni diras, ili kuraĝis transiri la 
akvon kaj ŝteli gregojn kaj generĉevalojn de Rohano. 

Sam rigardis de bordo al bordo maltrankvile. Antaŭe la arboj 
ŝajnis malamikaj, kvazaŭ ili enhavus sekretajn okulojn kaj 
embuskantajn danĝerojn; nun li sopiris ĉeeston de la arboj. 

Al li ŝajnis, ke la Kunularo estas tro senŝirma, flosanta en 
boatetoj apertaj meze de terenoj senprotektaj, sur rivero, kiu 
estas limregiono de milito. 

Dum la postaj unu-du tagoj, kiam ili pluiris, portataj 
seninterrompe suden, tiu sento de malsekureco plifortiĝis 
inter la tuta Kunularo. 

Dum unu tuta tago ili prenis siajn remilojn kaj rapidis 
antaŭen. La bordoj preterglitis. Baldaŭ la Rivero plilarĝiĝis 
kaj malpli profundiĝis; longaj ŝtonozaj strandoj kuŝis oriente, 
kaj en la akvo troviĝis grizaj malprofundaĵoj, tiel ke zorgema 
stirado necesis. La° Brunaj Terenoj altiĝis je mornaj 
montetaroj, trans kiuj blovis el la oriento frosta aero. 

Aliflanke la herbejoj iĝis ondiĝantaj teramasoj kun ŝrumpinta 
herbo meze de tereno marĉeja kaj tufa. Frodo ektremetis, 
pensante pri la razenoj kaj fontanoj, klara sunlumo kaj 
mildaj pluvoj de Lotlorieno. Malmulte oni parolis kaj neniom 



ridis en iu ajn el la boatoj. Ĉiu ano de 1' Kunularo okupiĝis pri 
la propraj pensoj. 

La koro de Legolaso kuris sub la steloj de somera nokto en iu 
norda maldensejo inter la fagaroj; Gimlio palpadis mense 
oron, kaj konsideris, ĉu ĝi taŭgas por prilaboro kiel muntaĵo 
por la donaco de la Damo. Gaja kaj Grinĉjo en la meza boato 
estis netrankvilaj, ĉar Boromiro sidis murmurante al si, foje 
mordante siajn ungojn, kvazaŭ ia malaplombo aŭ dubo lin 
konsumis, foje kaptante remilon kaj pelante la boaton 
proksimen al tiu de Aragorno. Poste Grinĉjo, kiu sidis ĉe la 
pruo, retrorigardante ekvidis strangan ekbrilon en liaj okuloj, 
kiam li fiksrigardis antaŭen al Frodo. Sam jam antaŭlonge 
decidis, ke, kvankam boatoj eble ne estas tiom danĝeraj, 
kiom li estis edukita kredi, ili estas multe pli malkomfortaj ol 
li eĉ imagis. Li estis enpremita kaj mizera, disponante 
neniun okupiĝon krom rigardado al la terenoj 
preterrampantaj kaj la griza akvo ambaŭflanke. Eĉ kiam la 
remiloj estis uzataj, oni ne riskis havigi unu al Sam. 

Kiam krepuskiĝis la kvaran fojon, li estis retrorigardanta 
trans la klinitajn kapojn de Frodo kaj Aragorno, kaj la 
sekvantajn boatojn; li estis dormema kaj sopiris kampadon 
kaj senton de tero sub la piedfingroj. Subite io altiris lian 
atenton: komence li rigardisĝin malvigle, poste li rektiĝis 
kaj frotis siajn okulojn, sed kiam li denove alrigardis, li jam 
ne povis ĝin vidi. 

Ili tranoktis sur insuleto proksima al la okcidenta bordo. 
Volvite en lankovriloj, Sam kuŝis apud Frodo. 

— Mi spertis kuriozan sonĝon iom antaŭ ol ni haltis, s-ro 
Frodo, — li diris. — Aŭ eble tio ne estis sonĝo. Kurioza ĝi 
estis ĉiuokaze. 



— Nu, kia ĝi estis? — diris Frodo, sciante ke Sam ne 
trankviliĝos antaŭ ol rakonti sian historion, kia ajn ĝi estus. 

— Mi nek vidis, nek pripensis ion ridetindan de kiam ni 
forlasis Lotlorienon. 

— Ĝi ne kuriozis ridetige, s-ro Frodo. Gi estis stranga. Tute 
misa, se tio ne estis sonĝo. Kaj prefere vi aŭdu ĝin. Okazis 
jene: Mi vidis ŝtipon kiu havis okulojn! 

— En ordo pri la ŝtipo, — diris Frodo. — lli abundas en la 
Rivero. Sed rezignu pri la okuloj! 

— Tion mi ne rezignos, — diris Sam. — Guste la okuloj 
vigligis min, portiel diri. Mi vidis ion, kion mi supozis ŝtipo, 
flosantan antaŭen en la duonlumo malantaŭ la boato de 
Gimlio; sed mi ne multe atentis ĝin. Poste ŝajnis al mi, ke la 
ŝtipo grade proksimiĝas al ni. Kaj tio estis stranga, oni povus 
diri, pro tio, ke ni ĉiuj kune flosis laŭ la fluo. Guste tiam mi 
ekvidis la okulojn: du palaj kvazaŭpintoj, iom briletaj, sur 
elstaraĵo je la pli proksima fino de la ŝtipo. Cetere, tio ne 
estis ŝtipo, ĉar ĝi havis padelpiedojn, preskaŭ cignecajn, 
tamen ili ŝajnis pli grandaj, kaj daŭre trempiĝis en kaj el la 
akvon. 

» Tiam mi sidiĝis rekte kaj frotis miajn okulojn, intencante 
eligi krion, se ĝi estus ankoraŭ tie, kiam mi estus elfrotinta la 
dormemon el mia kapo. Ĉar la kio-ajn-ĝi-estis jam alvenis 
rapide kaj apudiĝis malantaŭ Gimlio. Sed ĉu tiuj du lampoj 
vidis min moviĝi kaj alrigardi, aŭ ĉu mi konsciiĝis, mi ne 
scias. Kiam mi denove rigardis, ĝi ne ĉeestis. Tamen ŝajnas al 
mi, ke mi ekvidis, per okulangulo, kiel oni diras, ion 
malhelan, kiu pafiĝis sub la ombron de I' bordo. Mi ne plu 
vidis okulojn, tamen. 


» Mi diris al mi: “sonĝas denove, Sam Vato”, kaj mi diris 
nenion pli tiutempe. Sed poste mi pensadis, kaj jam ne tiom 



certas. Kion vi opinias pri tio, s-ro Frodo? 


— Mi opinius nenion krom ŝtipo, krepusko kaj viaj dormemaj 
okuloj, Sam, — diris Frodo, — se tio estus la unua fojo, kiam 
tiuj okuloj estus viditaj. Sed ne estas tiel. Mi vidis ilin 
malantaŭe en la nordo antaŭ ol ni alvenis Lorienon. Kaj mi 
vidis strangan kreaĵon grimpanta al la fleto tiunokte. Ankaŭ 
Haldiro vidis ĝin. Kaj ĉu vi memoras la raporton de la elfoj, 
kiuj persekutis la orkaron? 

— Ha, — diris Sam, — tion jes; kaj mi memoras ankoraŭ pli. 
Al mi ne plaĉas miaj pensoj, sed pripensinte tion kaj alion, 
rakontojn de s-ro Bilbo kaj tiel plu, mi kredas, ke mi povus 
nomi tiun kreaĵon, konjekte. Nomo malbela. Golumo, eble? 

— Jes, ĝuste tion mi timis jam dum kelka tempo, — diris 
Frodo. — Ekde tiu nokto sur la fleto. Mi supozas, ke li 
embuskis en Morio, kaj tie kontaktiĝis kun nia spuro; sed mi 
esperis, ke nia restado en Lorieno denove mistifikus lin. La 
mizera kreaĵo certe kaŝis sin en la arbaroj apud Arĝentvejno, 
kaj gvatis nian ekvojaĝon! 

— Proksimume tiel, — diris Sam. — Kaj prefere ni estu iom 
pli gvatemaj mem, aŭ ni sentosfiajn fingrojn ĉirkaŭ niaj 
koloj en iu proksima nokto, se entute ni vekiĝos por ion ajn 
senti. Kaj ĝuste tion mi celis. Ne necesas ĝeni Paŝegulon aŭ 
la aliajn hodiaŭ nokte. Mi vaĉos. Mi povos dormi morgaŭ, 
estante ne pli ol pakaĵo en boato, kiel oni povas diri. 

— Mi povas, — diris Frodo, — kaj mi eble dirus “pakaĵo kun 
okuloj”. Vi ja vaĉu; sed nur kondiĉe, ke vi promesas veki min 
duontempe al la mateno, se okazos nenio antaŭ tiam. 

Malfrunokte Frodo eliĝis el profunda malhela dormo kaj 
konstatis, ke Sam skuas lin. 



— Estas domaĝe vin veki, — flustris Sam, — sed tion vi ja 
diris. Nenio raportindas aŭ malmulto. Mi pensis aŭdi 
mallaŭtan plaŭdon kaj snufan sonon antaŭ kelka tempo; sed 
aŭdeblas multaj tiaj strangaj sonoj apud la rivero nokte. 

Li kuŝiĝis, kaj Frodo rektiĝis, volvite en siaj lankovriloj, kaj 
kontraŭbatalis la dormemon. Minutoj aŭ horoj pasis 
malrapide, kaj nenio okazis. Frodo estis ĝuste cedonta al la 
tento denove kuŝiĝi, kiam malhela figuro, apenaŭ videbla, 
flosis proksimen al unu el la albordigitaj boatoj. Longa 
blankeca mano estis neklare videbla, kiam ĝi etendiĝis kaj 
kaptis la boatrandon; du palaj lampsimilaj okuloj brilis 
malvarme dum ili rigardis enen, kaj poste ili turniĝis supren 
kaj rigardis al Frodo sur la insuleto. Ili ne pli ol unu-du paŝojn 
malproksimis, kaj Frodo aŭdis sibleton de enspiro. Li stariĝis, 
elingigante Pikon, kaj frontis la okulojn. Tuj ties lumo 
estingiĝis. Aŭdiĝis alia siblo kaj plaŭdo, kaj la malhela 
ŝtipformo forpafiĝis laŭflue en la nokton. Aragorno moviĝis 
dumdorme, turnis sin, kaj eksidiĝis. 

— Pri kio temas? — li flustris, saltleviĝante kaj venante al 
Frodo. — Mi sentis ion dum la dormo. Kial vi elingigis vian 
glavon? 

— Golumo, — respondis Frodo. — Aŭ almenaŭ tion mi 
konjektas. 

— Ha! — diris Aragorno. — Do vi scias pri nia eta embuskulo, 
ĉu? Li plandis malantaŭ ni tra I' tuta Morio kaj eĉ ĝis 
Nimrodelo. De kiam ni enboatiĝis, li kuŝis sur ŝtipo kaj 
padelis mane kaj piede. Mi unu-du fojojn provis kapti lin 
nokte; sed li pli ruzas ol vulpo, kaj fiŝe forglitemas. Mi 
esperis, ke la rivervojaĝo venkos lin, sed li estas tro lerta 
naviganto. 



» Ni devos provi pli rapidan iradon morgaŭ. Kuŝu nun, kaj mi 
vaĉos dum la restaĵo de la nokto. Mi volus kapti tiun 
mizerulon. Ni eble povus utiligi lin. Sed se tion mi ne 
sukcesos, ni devos klopodi porforskui lin. Li estas tre 
danĝera. Senkonsidere pri dumnokta murdo proprakonte, li 
eble atentigos eventualajn malamikojn pri nia vojiro. 

La nokto forpasis sen ke Golumo montris denove eĉ ombron. 
Post tio la Kunularo tre atente vaĉadis, sed nenion pli ili vidis 
de Golumo dum la daŭro de 1' vojaĝo. Se li ankoraŭ 
persekutis, li estis tre singarda kaj ruza. Pro ordono de 
Aragorno ili nun remis dum longaj periodoj, kaj la bordoj 
preteriris rapidege. Sed ili malmulte vidis la terenon, ĉar ili 
vojaĝis plejparte nokte kaj krepuske, ripozante dumtage, kaj 
kuŝante tiom kaŝite, kiom permesis la tero. Tiumaniere la 
tempo pasis ĝis la sepa tago. 

La vetero estis daŭre griza kaj nuba, kun vento el la oriento, 
sed kiam la vespero noktiĝis la ĉielo okcidente sennubiĝis, 
kaj flakoj da malhela lumo, flava kaj pale verda, aperis sub la 
grizaj nubobordoj. Tie la blanka ŝelo de I' nova Luno estis 
videbla glimante en la foraj lagoj. Sam rigardis ĝin kaj 
sulkigis sian frunton. 

La postan tagon la tereno ambaŭflanke komencis ŝanĝiĝi 
rapide. La bordoj komencis altiĝi kaj iĝi ŝtonozaj. Baldaŭ ili 
trapasis montetan rokecan terenon, kaj surambaŭ bordoj 
troviĝis apikaj deklivoj enprofundigitaj sub arbustoj de domo 
kaj prunelo, interplektitaj perrubusoj kaj ampelopsoj. 
Malantaŭ tiuj staris malaltaj diseriĝemaj klifoj, kaj fendaĵoj el 
griza vetertrivita ŝtono hedermalhela; kaj malantaŭ tiuj 
leviĝis altaj firstoj, kronitaj per venttorditaj abioj. Oni 
proksimiĝis al la griza monteta tereno de Emin Muilo, la 
suda bordo de Sovaĝujo. 



Multaj birdoj frekventis la klifojn kaj la rokfendetojn, kaj la 
tutan tagon alte sur la ĉielo cirkulis birdaroj, nigraj kontraŭ 
la pala ĉielo. Dum ili kuŝis en sia kampejo tiun tagon, 
Aragorno rigardis la flugadojn dubeme, scivolante ĉu 
Golumo plenumis iun misaĵon kaj sciigo pri ilia vojaĝo jam 
disvastiĝis en la sovaĝejo. Poste, kiam la suno subiris kaj la 
Kunularo moviĝis kaj pretigis sin ekvojaĝi denove, li rimarkis 
malhelan makulon kontraŭ la velkanta lumo: birdegon alte 
kaj malproksime, jen cirkulante, jen plu flugante malrapide 
suden. 

— Kio estas tio, Legolaso? — li demandis, indikante la 
nordan ĉielon. — ĉu tio, kiel mi supozas, estas aglo? 

— Jes, — diris Legolaso. — Tio estas aglo, ĉasanta aglo. Mi 
scivolas, kion tio antaŭdiras. Gi estas malproksime de I' 
montoj. 

— Ni ne ekiros antaŭ plena mallumo, — diris Aragorno. 

La oka nokto de I' vojaĝo alvenis. Estis jam silente kaj 
senvente; la griza orienta vento jam forpasis. La maldika 
krescento de la Luno estis frue falinta en la palan 
sunsubiron, sed la ĉielo estis klara supre, kaj kvankam tre 
malproksime en la sudo troviĝis grandaj amasoj da nuboj, 
kiuj ankoraŭ rebrilis nehele, okcidente steloj brile glimis. 

— Ek! — diris Aragorno. — Ni riskos ankoraŭ unu noktan 
vojaĝon. Ni alvenas regionojn de la Rivero, kiujn mi ne bone 
konas: ĉar mi neniam antaŭe vojaĝis surakve tie ĉi, ne inter 
tie ĉi kaj la torentoj de Sarn Gebiro. Sed se mi ĝuste 
kalkulas, tiuj estas ankoraŭ multajn mejlojn antaŭ ni. Tamen 
troviĝas lokoj danĝeraj eĉ antaŭ ol ni venos tien: rokoj kaj 
ŝtonaj insuletoj en la fluo. Ni devas atente vaĉi kaj ne tro 
rapide remi. 



Al Sam en la unua boato estis donita la vaĉula tasko. Li kuŝis 
sur la pruo rigardante en la malhelon. La nokto malheliĝis, 
sed la steloj supre estis strange brilhelaj, kaj sur la supraĵo 
de I' Rivero estis glimado. Estis preskaŭ noktomezo, kaj ili 
jam drivis kelkan tempon, apenaŭ uzante la remilojn, kiam 
subite Sam ekkriis. Nur kelkajn paŝojn antaŭe malhelaj 
formoj baŭmis en la fluo kaj li aŭdis la kirliĝon de rapidega 
akvo. Rapida fluo svingiĝis maldekstren, al la orienta bordo, 
kie la ŝanelo estas senobstakla. Dum ili puŝiĝis flanken la 
vojaĝantoj povis vidi jam tre proksime la palan ŝaŭmon de I' 
Rivero vipiĝante kontraŭ akrajn rokojn, kiuj elpuŝiĝis foren 
en la fluon kvazaŭ linio de dentoj. La boatoj estis 
kunkaŭrintaj. 

— Atentu, Aragorno! — kriis Boromiro, kiam lia boato frapis 
la kondukan. — Jen frenezaĵo! Ni ne povas riski la torentojn 
dumnokte! Sed neniu boato kapablas travivi Sarn Gebiron, 
ĉu nokte, ĉu tage. 

— Retro, retro! — kriis Aragorno. — Turniĝu! Turniĝu se vi 
povas! — Li plonĝigis sian remilon en la akvon, provante 
haltigi la boaton kaj ĝin turni. 

— Mi miskalkulis, — li diris al Frodo. — Mi ne sciis, ke ni tiom 
progresis: Anduino fluas pli rapide, ol mi supozis. Sarn 
Gebiro certe jam proksimas. 

Pergrandaj klopodoj ili haltigis la boatojn kaj malrapide 
retroturnis ilin; sed komence ili povis nur pene iri kontraŭ la 
fluo, kaj la tutan tempon ili estis portataj pli kaj pli 
proksimen al la orienta bordo. Jam malluma kaj minaca ĝi 
superombris ilin en la nokto. 

— Ĉiuj kune, padelu! — kriis Boromiro. — Padelu! Aŭ ni estos 
pelataj sur la malprofundaĵon. — Guste kiam li parolis, Frodo 
sentis sub si la kilon grati sur ŝtono. 



Tiumomente aŭdiĝis kordsonoro de pafarkoj: pluraj sagoj 
superfajfis ilin, kaj iuj falis inter ilin. Unu frapis Frodon inter 
liaj ŝultroj kaj li skuiĝis antaŭen kriante, forlasante sian 
remilon: sed la sago retrofalis, malhelpate de lia kaŝita 
maŝkiraso. Alia trapasis la kapuĉon de Aragorno; kaj tria 
enpafiĝis en la randon de la dua boato, proksime al la mano 
de Gaja. Al Sam ŝajnis, ke li vidas nigrajn figurojn kurantaj 
tien-reen sur la longaj gruzamasoj, kiuj kuŝis sub la orienta 
bordo. Ili ŝajnis tre proksimaj. 

— Yrch! — diris Legolaso, ekuzante sian propran lingvon. 

— Orkoj! — kriis Gimlio. 

— Plenumo de Golumo, mi certas, — diris Sam al Frodo. 

— Kaj loko bele elektita, cetere. La Rivero ŝajnas decidinta 
liveri nin rekte al iliaj brakoj! 

Ĉiuj klinis sin antaŭen penante per la remiloj: eĉ Sam 
kunlaboris. Ĉiumomente ili atendis sperti mordon de 
nigraplumaj sagoj. Multaj kriĉis super ili aŭ trafis la akvon en 
la proksimo, sed okazis neniuj aliaj trafoj. Estis malhele, sed 
ne tro malhele al la nokt-okuloj de orkoj, kaj en la stelbrileto 
ili certe havigis al siaj ruzaj malamikoj ian celon, krom se la 
grizaj manteloj de Lorieno kaj la griza ligno de la elfaj boatoj 
malsukcesigis la malicon de I' arkpafistoj de Mordoro. 

Puŝon post puŝo ili penadis pluen. En la mallumo estis 
malfacile esti certa, ke ili entute moviĝis; sed iom post iom 
la kirliĝo de I' akvo malpliiĝis, kaj la ombro de I' orienta 
bordo revelkis en la nokton. Finfine, laŭ ilia takso, ili 
reatingis la mezon de la fluo kaj pelis siajn boatojn reen al 
kelka distanco de la elstarantaj rokoj. Tiam duonturniĝinte ili 
puŝis ilin per sia tuta forto al la okcidenta bordo. Sub la 
ombro de arbustoj kliniĝantaj super la akvo ili haltis kaj 
respiris. 



Legolaso demetis sian remilon kaj prenis la pafarkon, kiun li 
kunportis de Lorieno. Poste li salte surteriĝis kaj grimpis 
kelkajn paŝojn sur la bordo. Noĉinte sian kordon kaj 
almetinte sagon li sin turnis, rerigardante trans la Riveron en 
la mallumon. Trans la akvo aŭdiĝis kriĉoj, sed nenio estis 
videbla. 

Frodo suprenrigardis al la elfo, kiu staris alte super li, 
engvatante en la nokton, serĉante alpafeblan celon. Lia 
kapo estis malhela, kronita de akraj blankaj steloj, kiuj 
ekbrilis sur la nigraj flakoj de I' ĉielo malantaŭe. Sed jam, 
leviĝante kaj alvelante el la sudo, proksimiĝis grandaj nuboj, 
sendante malhelajn flankrajdantojn sur la stelokampojn. 
Subita timego kroĉis la Kunularon. 

— Elbereta Giltoniela! — suspiris Legolaso rigardante 
supren. Guste tiam malhela figuro, nubsimila tamen ne 
nuba, ĉar ĝi moviĝis multe pli rapide, venis el la nigreco en 
la sudo, kaj hastis direkte al la Kunularo, forbarante ĉiun 
lumon dum la alveno. Baldaŭ ĝi montriĝis granda flugilhava 
kreaĵo, pli nigra ol la putoj en la nokto. Batalemaj voĉoj 
ekkrie salutis ĝin el trans la akvo. Frodo sentis subitan 
froston, kiu kroĉis lian koron; sentiĝis terura frido, kvazaŭ 
memoro pri malnova vundo, en lia ŝultro. Li kaŭris, kvazaŭ 
por sin kaŝi. 

Subite la granda pafarko de Lorieno muzikis. Kriĉe la sago 
forlasis la elf-kordon. Frodo rigardis supren. Preskaŭ super lia 
kapo la flugilhava formo iris flanken. Aŭdiĝis kruda graka 
kriĉo, dum ĝi falis el la aero, malaperante suben en la 
mallumon de I' orienta bordo. La ĉielo estis denove pura. 
Okazis tumulto multvoĉa en la foro, kiu sakris kaj ululis en la 
mallumo, kaj poste silento. Nek sago nek krio alvenis el la 
oriento tiunokte. 



Post kelka tempo Aragorno regvidis la boatojn kontraŭflue. 

Ili palpis sian vojon laŭ la akvorando kelkan distancon, ĝis ili 
trovis etan malprofundan golfeton. Kelkaj malaltaj arboj tie 
kreskis proksime al la akvo, kaj malantaŭ tiuj leviĝis apika 
rokoza bordo. Tie la Kunularo decidis resti kaj atendi la 
tagiĝon: estis senutile klopodi moviĝi pluen dum la nokto. Ili 
neniel tendumis kaj bruligis neniun fajron, sed kuŝis 
kunpremite en la boatoj, ligitaj proksime unu al la aliaj. 

— Laŭdatu la pafarko de Galadriela, kaj la mano kaj okulo de 
Legolaso! — diris Gimlio, maĉante oblaton da lembaso. 

— Tio estis potenca pafo en la mallumo, amiko mia! 

— Sed kiu povas sciigi, kion ĝi trafis? — diris Legolaso. 

— Tion mi ne povas, — diris Gimlio. — Sed mi ĝojas, ke la 
ombro ne pli proksimiĝis. Gi tute ne plaĉis al mi. Tro multe ĝi 
memorigis min pri la ombro en Morio — la ombro de la 
balrogo, — li finis flustrante. 

— Tio ne estis balrogo, — diris Frodo, ankoraŭ tremante pro 
la frostiĝo kiu kroĉiĝis al li. — Tio estis io pli malvarma. Mi 
opinias, ke ĝi estis... — Poste li paŭzis kaj silentiĝis. 

— Kion vi opinias? — demandis Boromiro scivole, kliniĝante 
el sia boato kvazaŭ provante ekvidi la vizaĝon de Frodo. 

— Mi opinias... Ne, mi ne volas diri, — respondis Frodo. — Kio 
ajn ĝi estis, ĝia falo senkuraĝigis niajn malamikojn. 

— Tiel ŝajnas, — diris Aragorno. — Tamen kie kaj kiom ili 
estas, kaj kion ili faros poste, tion ni ne scias. Ĉi-nokte ni ĉiuj 
devas esti sendormaj! Kaŝas nin nun la mallumo. Sed kion 
rivelos la tago, kiu povas diri? Havu viajn armilojn en 
manproksimo! 



Sam sidis frapetante la tenilon de sia glavo, kvazaŭ li 
kalkulus per la fingroj, kaj rigardis al la ĉielo. 

— Estas tre strange, — li murmuris. — La luno samas en la 
Provinco kaj en Sovaĝujo, aŭ tiel devus esti. Sed aŭ ĝi 
misfunkcias, aŭ mia kalkulado eraras. Vi certe memoras, s-ro 
Frodo, ke la luno malkreskis dum ni kuŝis sur la fleto supre 
surtiu arbo: unu semajnon de la plenluno, mi opinias. Kaj ni 
jam vojaĝis unu semajnon survoje je la pasinta nokto, kiam 
ekaperas nova luno maldika kiel ungotondaĵo, kvazaŭ ni 
restus neniom da tempo en la elfa lando. 

» Nu, mi certe memoras tri noktojn tie, kaj ŝajnas, ke mi 
meraoras plurajn pliajn, sed mi volonte ĵurus, ke neniel 
temis pri tuta monato. Oni vere supozus, ke tie la tempo ne 
pasis! 

— Kaj eble estis tiel, — diris Frodo. — En tiu lando, eble, ni 
estis en tempo, kiu aliloke jam delonge forpasis. Mi opinias, 
ke nur kiam Arĝentvejno reportis nin al Anduino, ni revenis 
al la tempo, kiu trafluas mortemulajn landojn ĝis la Granda 
Maro. Kaj mi tute ne memoras lunon, ĉu novan ĉu malnovan, 
en Karas Galadono: nurstelojn nokte kaj sunon tage. 

Legolaso ekmoviĝis en sia boato. 

— Fakte, tempo neniam ripozas, — li diris, — sed ŝanĝiĝo kaj 
kreskado ne samas en ĉiuj aĵoj kaj ĉiuj lokoj. Por la elfoj la 
mondo moviĝas, kaj ĝi moviĝas jen tre rapide, kaj jen tre 
malrapide. Rapide, ĉar ili mem malmulte ŝanĝiĝas, kaj ĉio 
cetera preterrapidas; tio malĝojigas ilin. Malrapide, ĉar ili ne 
kalkulas la kurantajn jarojn, ne porsi mem. La pasantaj 
sezonoj estas nuraj ondetoj ĉiam ripetataj en la longa longa 
fluo. Tamen sub la suno ĉio devas eluziĝi en la fino. 


— Sed la eluziĝo malrapidas en Lorieno, — diris Frodo. — Sur 
ĝi estas la potenco de la Damo. Riĉaj estas la horoj, kvankam 



ili ŝajnas mallongaj, en Karas Galadono, kie Galadriela 
posedas la Elfan Ringon. 

— Tio devas ne esti dirita ekster Lorieno, eĉ ne al mi, — diris 
Aragorno. — Ne plu parolu pri ĝi! Sed estas ja tiel, Sam: en 
tiu lando vi maltrafis vian kalkulon. Tie la tempo rapide 
preterfluis nin, samkiel la elfojn. La malnova luno pasis, kaj 
nova luno kreskis kaj malkreskis en la ekstera mondo, dum 
ni restadis tie. Kaj hieraŭ vespere nova luno revenis. La 
vintro preskaŭ forpasis. La tempo fluas antaŭen al printempo 
de malmulta espero. 

Silente pasis la nokto. Neniu voĉo aŭ voko aŭdiĝis trans la 
akvo. La vojaĝantoj kaŭrantaj en siaj boatoj sentis ŝanĝiĝon 
de r vetero. La aero iĝis varma kaj tre malmova sub la 
malseketaj nubegoj, kiuj jam alflosis el la sudo kaj la foraj 
maroj. La fluado de I' Rivero trans la rokojn de I' rapidejoj 
ŝajnis ĉiam plilaŭtiĝi kaj proksimiĝi. La branĉetoj de 1' arboj 
superili ekgutadis. 

Kiam tagiĝis, la humoro de I' ĉirkaŭa mondo estis moliĝinta 
kaj tristiĝinta. Malrapide la aŭroro iĝis pala lumo, difuzita kaj 
senombra. Sur la Rivero estis nebuleto, kaj blanka nebulo 
vestis la bordon; la kontraŭa bordo ne estis videbla. 

— Mi ne toleras nebulon, — diris Sam, — sed tiu ĉi ŝajnas 
bonŝanca. Nun ni eble povos ekiri nerimarkite de tiuj 
malbenitaj goblenoj. 

— Povas esti, — diris Aragorno. — Sed estos malfacile trovi la 
padon se la nebulo ne maldensiĝos iom, poste. Kaj ni devos 
trovi la padon, se ni volas pasi Sarn Gebiron kaj alveni al 
Emin Muilo. 

— Mi ne vidas kialon por pasi la Rapidejojn aŭ sekvi la 
Riveron ankoraŭ pluen, — diris Boromiro. — Se Emin Muilo 
kuŝas antaŭ ni, ni do povas forlasi tiujn ĉi boatetojn, kaj ekiri 



okcidenten kaj suden, ĝis ni alvenos Entvaŝon kaj transiros 
al mia propra lando. 

— Tion ni povas, se ni celas al Minaso Tirit, — diris Aragorno, 

— sed tio ankoraŭ ne estas konsentita. Kaj tia direktiĝo eble 
estos pli danĝera ol ĝi ŝajnas. La valo de Entvaŝo estas plata 
kaj marĉa, kaj nebulo estas mortiga faktoro por piedirantoj 
kaj ŝarĝitoj. Mi ne volas forlasi niajn boatojn ĝis tio necesos. 
La Rivero almenaŭ estas pado nemaltrafebla. 

— Sed la Malamiko posedas la orientan bordon, — obĵetis 
Boromiro, — kaj eĉ se vi pasos la Pordojn de Argonato kaj 
venos senmalhelpe ĝis Tindroko, kion vi poste faros? Ĉu 
subensalti laŭ la Falegoj kaj alteriĝi en marĉoj? 

— Ne! — respondis Aragorno. — Prefere diru, ke ni portos 
niajn boatojn laŭ la antikva vojo ĝis Raŭros-subo, kaj tie 
surakviĝos denove. Ĉu vi ne konas, Boromiro, aŭ ĉu vi 
preferas forgesi la Nordan Ŝtuparon, kaj la altan seĝon sur 
Amono Hen, kiuj estis faritaj dum epoko de I' grandaj reĝoj? 
Minimume mi emas stari surtiu alta loko denove, antaŭ ol 
decidi pri mia plua direktiĝo. Tie, eble, ni vidos iun signon, 
kiu gvidos nin. 

Boromiro longe rezistis tiun elekton; sed kiam evidentiĝis, 
ke Frodo sekvos Aragornon, kien ajn li iros, li cedis. 

— Ne estas kutimo de la homoj de Minaso Tirit forlasi siajn 
amikojn okaze de ties bezono, — li diris, — kaj mian forton vi 
bezonos, se vi volas iam atingi Tindrokon. Gis la alta insulo 
mi iros, sed ne pluen. Tie mi turnos min al mia hejmo, sola se 
mia helpo ne meritos la rekompencon de ies kunirado. 

La tago jam fortiĝis, kaj la nebulo iom maldensiĝis. Estis 
decidite, ke Aragorno kaj Legolaso tuj antaŭeniru sur la 
bordo, dum la aliaj restos kun la boatoj. Aragorno esperis 



trovi iun eblecon porti la boatojn kaj la pakaĵojn al la pli 
kvieta akvo post la Rapidejoj. 


— Boatoj de I' elfoj eble ne submergiĝus, — li diris, — sed tio 
ne garantias, ke ni trapasos Sarn Gebiron vivantaj. Neniu ĝis 
nun tion faris. Neniun vojon faris la homoj de Gondoro en tiu 
ĉi regiono, ĉareĉ dum iliaj glortagoj ilia regno ne alvenis laŭ 
Anduino post Emin Muilo; sed ie troviĝas transportejo sur la 
okcidenta bordo, eble mi sukcesos trovi ĝin. Ne eblas, ke ĝi 
jam pereis, ĉar malpezaj boatoj kutimis vojaĝi el Sovaĝejo 
ĝis Osgiliado, kaj tion ankoraŭ faris ĝis antaŭ kelkaj jaroj, 
kiam plimultiĝis la orkoj de Mordoro. 

— Malofte dum mia vivo venis iu boato el la nordo, kaj la 
orkoj spionvagas sur la orienta bordo, — diris Boromiro. — Se 
vi iros antaŭen, danĝero kreskos ĉiumejle, eĉ se vi trovos 
padon. 

— Danĝero kuŝas antaŭe sur ĉiu vojo suden, — respondis 
Aragorno. — Atendu nin dum unu tago. Se ni ne revenos 
dum tiu periodo, vi scios, ke miso ja okazis al ni. Tiam vi 
devos elekti novan estron kaj sekvi lin laŭeble. 

Kun la koro peza Frodo vidis Aragornon kaj Legolason grimpi 
la apikan bordon kaj malaperi en la nebuleton; sed liaj timoj 
pruviĝis senbazaj. Pasis nur du-tri horoj, kaj apenaŭ 
tagmezis, kiam reaperis la ombrecaj figuroj de 1' esplorintoj. 

— Ĉio en ordo, — diris Aragorno, subengrimpante la bordon. 

— Ekzistas vojeto, kaj ĝi kondukas ĝis taŭga albordiĝejo, kiu 
ankoraŭ uzeblas. La distanco ne estas granda: la komenciĝo 
de I' Rapidejoj troviĝas je nura duonmejlo laŭ la fluo, kaj ili 
daŭras malpli ol unu mejlon. Ne malproksime post ili la fluo 
iĝas denove klara kaj glata, kvankam rapida. Plej malfacile 
por ni estos transporti niajn boatojn kaj pakaĵojn ĝis la 
malnova portovojo. Ni ĝin trovis, sed ĝi kuŝas sufiĉe 



malproksime de ĉi tiu bordo, kaj pasas sub ŝirmo de 
rokomuro, je mejl-okono aŭ pli de la strando. Ni ne malkaŝis, 
kie kuŝas la norda alteriĝo. Se ĝi plu ekzistas, ni verŝajne 
pasis ĝin hieraŭ nokte. Eĉ se ni strebus granddistance 
kontraŭ la fluo, ni tamen eble maltrafus ĝin pro la nebulo. Mi 
bedaŭras, ke ni devos jam forlasi la Riveron kaj celi la 
portovojon laŭpove de ĉi tie. 

— Tio ne estus facila, eĉ se ni ĉiuj estus homoj, — diris 
Boromiro. 

— Tamen ni provos tion, kiaj ni estas, — diris Aragorno. 

— Ja vere, — diris Gimlio. — La kruroj de I' homoj hezitemas 
sur malfacila vojo, dum gnomo pluiras, eĉ se la ŝarĝo pezas 
duoble lian propran pezon, Mastro Boromiro! 

La tasko pruviĝis vere malfacila, tamen finfine ĝi plenumiĝis. 
La varoj estis elprenitaj el la boatoj kaj portitaj ĝis la supro 
de r bordo, kie troviĝis ebenejo. Poste la boatoj estis 
elakvigitaj kaj portitaj supren. Ili estis multe malpli pezaj ol 
ili atendis. El kiu arbo, kreskinta en la elfa lando, ili 
konstruiĝis, eĉ Legolaso ne sciis; sed la ligno estis fortika kaj 
tamen strange malpeza. Gaja kaj Grinĉjo senhelpe povis 
facile porti sian boaton tra la ebenejo. Tamen necesis forto 
de I' du homoj por levi kaj treni ilin tra la tereno, kiun la 
Kunularo jam devis transiri. Tiu deklivis for de I' Rivero, 
konfuza dezerto el grizaj kalkŝtonegoj, kun multaj kaŝitaj 
truoj kovritaj de loloj kaj arbustoj; troviĝis densejoj el 
rubusoj kaj apikaj valetoj, kaj ie-tie marĉaj flakoj plenigitaj 
de akvo gutinta el terasoj pli enlande. 

Unu post alia Boromiro kaj Aragorno portis la boatojn, dum 
la aliaj penis kaj stumblis post ili kun la pakaĵoj. Finfine ĉio 
estis transmovita kaj elmetita sur la portovojon. Poste 
malmulte plu malhelpataj, krom de diskuŝantaj dornarbustoj 



kaj multaj falintaj ŝtonoj, ili moviĝis antaŭen ĉiuj kune. 
Nebulo ankoraŭ pendis disvuale sur la eriĝanta rokomuro, 
kaj maldekstre kovris la Riveron nebuleto: ili povis aŭdi la 
akvon impulsanta kaj ŝaŭmanta sur la akraj bretoj kaj ŝtonaj 
dentoj de Sarn Gebiro, sed ili ne povis vidi ĝin. Ili dufoje 
plenumis la vojaĝon, antaŭ ol ĉio estis sekure portita ĝis la 
suda alteriĝo. 

Tie la portovojo, returniĝante al la akvobordo, deklivis 
malabrupte ĝis la malprofunda rando de lageto. Tiu ŝajnis 
ĉerpita el la riverflanko, ne permane, sed per la akvo, kiu 
kirliĝis suben de Sarn Gebiro kontraŭ malaltan elstaraĵon da 
roko, kiu etendiĝis iomete en la fluon. Post ĝi la bordo 
deklivis apike al griza klifo, kaj troviĝis malmulte pli da 
pasvojo por piedirantoj. 

Jam pasis la mallonga posttagmezo, kaj malhela nubeca 
krepusko ekĉirkaŭis. Ili sidis apud la akvo, aŭskultante la 
konfuzitajn kuron kaj bruon de 1' Rapidejoj kaŝitaj en la 
nebuleto; ili estis lacaj kaj dormemaj, kaj iliaj koroj estis tiel 
malgajaj, kiel la mortanta tago. 

— Nu, jen ni estas, kaj ĉi tie ni devos pasigi la nokton, 

— diris Boromiro. — Ni bezonas dormon, kaj eĉ se Aragorno 
emus pasi la Pordegon de Argonato dumnokte, ni estas ĉiuj 
tro lacaj — krom, sendube, nia fortika gnomo. 

Gimlio tute ne respondis: li preskaŭ ekdormis side. 

— Ni ripozu nun kiel eble plej multe, — diris Aragorno. 

— Morgaŭ ni devos denove vojaĝi tage. Krom se la vetero 
denove ŝanĝiĝos kaj perfidos nin, ni havos bonan eblecon 
tragliti, nerimarkite de iuj okuloj sur la orienta bordo. Sed 
hodiaŭ nokte du devos vaĉi kune laŭvice: trihora ripozo kaj 
unuhora vaĉado. 



Nenio okazis tiunokte pli malagrabla ol mallonga pluvetado 
antaŭ tagiĝo. Tuj kiam plenlumis, ili ekiris. Jam la nebuleto 
maldensiĝis. Ili iris laŭeble proksime al la okcidenta flanko, 
kaj ili povis vidi la malklarajn formojn de 1' malaltaj klifoj 
leviĝantaj ĉiam pli alten, ombraj muroj kun piedoj en la 
rapidanta rivero. Mezmatene la nuboj pli subiĝis, kaj peze 
ekpluvis. Ili tiris la peltajn kovrilojn sursiajn boatojn por 
malhelpi inundecon kaj drivis plu; malmulto videblis antaŭ 
ili aŭ ĉirkaŭ ili tra la griza pluvkurteno. 

La pluvo tamen ne longe daŭris. Malrapide la ĉielo super ili 
heliĝis, kaj poste subite la nuboj diseriĝis, kaj ties taŭzitaj 
franĝoj fortiriĝis norden laŭ la Rivero. Malaperintaj estis la 
nebuloj kaj nebuletoj. Antaŭ la vojaĝantoj kuŝis larĝa ravino, 
kun grandaj rokecaj flankoj al kiuj kroĉiĝis, sur bretoj kaj en 
mallarĝaj fendetoj, kelkaj obstinaj arboj. La kanalo pli 
mallarĝiĝis kaj la Rivero pli rapidiĝis. Nun ili rapidis antaŭen 
kun malmulta espero pri halto aŭ turniĝo, kion ajn ili 
renkontus antaŭ si. Super ili estis strio da palblua ĉielo, 
ĉirkaŭ ili la malhela ombrumita Rivero, kaj antaŭ ili nigraj, 
forkaŝantaj la sunon, montetoj de Emin Muilo, en kiuj vidiĝis 
neniu malfermejo. 

Frodo rigardante antaŭen vidis en foro du rokegojn 
proksimiĝantajn: ili aspektis kiel du pinakloj aŭ ŝtonpilastroj. 
Altaj, apikaj kaj minacaj ili staris ambaŭflanke de I' fluo. 
Mallarĝa aperturo aperis inter ili, kaj la Rivero pelis la 
boatojn tiudirekten. 

— Vidu la Argonaton, la Pilastrojn de 1' Reĝoj! — kriis 
Aragorno. — Ni baldaŭ pasos ilin. Tenu la boatojn en spaliro, 
kaj laŭeble distaj unu de alia! Restigu vin en mezo de la 
fluo! 

Dum Frodo estis portata al la grandaj pilastroj, ili altiĝis 
kvazaŭ turoj renkonte al li. Gigantoj ili ŝajnis al li, egaj grizaj 



figuroj silentaj tamen minacaj. Poste li vidis, ke ili estis 
efektive formitaj kaj fasonitaj: la lerto kaj potenco antikvaj 
prilaboris ilin, kaj ankoraŭ ili konservis tra la sunoj kaj pluvoj 
de forgesitaj jaroj la potencan aspekton laŭ kiu ili estis 
ĉizitaj. Surgrandaj piedestaloj fundamentitaj en la profundaj 
akvoj staris du reĝegoj el ŝtono: ankoraŭ kun nebuligitaj 
okuloj kaj sulkiĝintaj fruntoj ili brovumis al la nordo. La 
maldekstra manplato de ĉiu estis levita polmantaŭe en 
gesto averta: en ĉies dekstra mano estis hakilo; sur ĉies 
kapo estis eriĝanta kasko kun krono. Grandan potencon kaj 
majeston ili ankoraŭ vestis, la silentaj gardantoj de regno 
longe malaperinta. Imponiĝo kaj timo trafis Frodon, kaj li 
ekkaŭris, fermante la okulojn kaj ne riskante rigardi supren, 
kiam la boato proksimiĝis. Eĉ Boromiro klinis sian kapon 
dum la boatoj kirlopasis, feblaj kaj pasemaj kiel folietoj, sub 
la daŭra ombro de I' sentineloj de Numenoro. Tiel ili pasis en 
la malluman abismon de la Pordego. 

Apikaj baŭmis la teruraj klifoj ĝis altoj nediveneblaj 
ambaŭflanke. Tre fora estis la malhela ĉielo. La nigraj akvoj 
muĝis kaj eĥis, kaj vento kriĉis super ili. Frodo kaŭrante 
super siaj genuoj aŭdis Samon antaŭe murmuranta kaj 
ĝemanta: “Kia loko! Kia terura loko! Kiam mi jam elboatiĝos, 
mi neniam denove malsekigos en flako la piedfingrojn, des 
malpli en rivero!” 

— Ne timu! — diris nekonata voĉo malantaŭ li. 

Frodo turnis sin kaj vidis Paŝegulon, kaj tamen ne Paŝegulon, 
ĉar la veterumita disirulo ne plu ĉeestis. En la malantaŭaĵo 
sidis Aragorno, filo de Aratorno, fiera kaj rekta, gvidante la 
boaton per lertaj padelpuŝoj; lia kapuĉo estis repuŝita, kaj 
liaj malhelaj haroj blovis en la vento, lumo estis en liaj 
okuloj: reĝo revenanta el ekzilo al sia propra lando. 



— Ne timu! — li diris. — Longe mi volis rigardi la similecojn 
de Isilduro kaj Anariono, miaj prapatroj. Sub ilia ombro 
Elesaro, la Elfŝtona, filo de Aratorno de I' Domo de Valandilo, 
filo de Isilduro, heredinto de Elendilo, ne konas timindaĵon! 

Poste velkis la lumo en liaj okuloj, kaj li parolis al si: 

— Se nur Gandalfo ĉeestus! Kiom mia koro sopiras al Minaso 
Anor kaj al muroj de mia propra urbego! Sed kien nun mi 
iros? 

La abismo estis longa, malluma kaj plenigita je bruo de 
vento, rapida akvo kaj eĥantaj ŝtonoj. Gi kliniĝis iom 
okcidenten tiel ke komence ĉio antaŭe estis malluma; sed 
baldaŭ Frodo vidis antaŭ si altan aperturon de lumo, ĉiam 
pligrandiĝantan. Gi rapide proksimiĝis, kaj subite la boatoj 
trapafiĝis eksteren en larĝan klaran lumon. 

La suno, jam delonge falinta el la zenito, brilis en ventplena 
ĉielo. La retenitaj akvoj disetendiĝis en longan ovalan lagon, 
palan Nen Hithoelon, ĉirkaŭatan de apikaj grizaj montetoj, 
kies flankojn vestis arboj, sed iliaj vertoj estis nudaj, fride 
brilantaj en la sunlumo. Ĉe la malproksima suda finaĵo altiĝis 
tri montopintoj. La meza staris iom antaŭe de I' aliaj kaj 
disigite de ili, insulo en la akvo, ĉirkaŭ kiu la fluanta Rivero 
ĵetis palajn muarajn brakojn. De fore sed profunda laŭ la 
vento alvenis sono muĝa, kvazaŭ tamburado de tondro 
aŭdita de malproksime. 

— Jen Tol Brandiro! — diris Aragorno, fingromontrante suden 
al la alta pinto. — Maldekstre staras Amono Laŭ, kaj dekstre 
estas Amono Hen, la Montoj de Aŭdo kaj de Vido. Dum la 
epoko de la grandaj reĝoj sur ili estis altaj seĝoj, kaj de tie 
oni vaĉis. Sed laŭdire neniu piedo de homo aŭ besto iam ajn 
paŝis surTol Brandiro. Antaŭ ol venos la noktombro ni 
alvenos ilin. Mi aŭdas voki la senĉesan voĉon de Raŭroso. 



La Kunularo nun iom ripozis, drivante suden laŭ ŝanelo, kiu 
trafluis la mezon de la lago. Ili iom manĝis, kaj poste prenis 
siajn remilojn kaj rapidis survoje. La flankoj de I' okcidentaj 
montetoj enombriĝis, kaj la suno iĝis ronda kaj ruĝa. le-tie 
elgvatis nebuleca stelo. La tri pintoj baŭmis antaŭ ili, 
malheliĝante en la krepusko. Raŭroso muĝis grandvoĉe. Jam 
nokto kuŝis sur la fluantaj akvoj, kiam la vojaĝantoj finfine 
alvenis sub la ombron de I' montetoj. 

Finiĝis la deka tago de ilia vojaĝo. Dezertejo estis malantaŭ 
ili. Ili ne povis pluiri sen elekto inter la orienta kaj okcidenta 
vojoj. Ilin frontis la lasta etapo de la Serĉo. 



10 


La disrompo de 1' Kunularo 

Aragorno kondukis ilin al la dekstra brako de I' Rivero. Tie 
sur la okcidenta flanko sub ombro de Tol Brandiro verda 
herbejo etendiĝis al la akvo de I' subo de Amono Hen. Apude 
leviĝis la unuaj malabruptaj deklivoj de I' monteto 
arbvestita, kaj arboj etendiĝis okcidenten laŭ la kurbaj 
bordoj de la lago. Fonteto saltfalis suben kaj nutris la 
herbon. 

— Ĉi tie ni restos hodiaŭ nokte, — diris Aragorno. — Tio ĉi 
estas la herbejo de Part Galeno: bela loko dum la somertagoj 
de antaŭlonge. Ni esperu, ke miseco ankoraŭ ne alvenis ĉi 
tien. 

Ili trenis siajn boatojn sur la verdajn bordojn, kaj apude ili 
starigis sian bivakon. Ili starigis vaĉon, sed nek vidis nek 
aŭdis siajn malamikojn. Se Golumo sukcesis sekvi ilin, li 
restis nevidata kaj neaŭdata. Malgraŭ tio, dum la nokto 
pasis, Aragorno maltrankviliĝis, moviĝante ofte dumdorme 
kaj vekiĝante. En la noktoprofundo li stariĝis kaj venis al 
Frodo, kies vico estis por vaĉi. 

— Kial vi maldormas? — demandis Frodo. — Ne temas pri via 
vaĉo. 

— Mi ne scias, — respondis Aragorno; — sed ombro kaj 
minaco kreskis, dum mi dormis. Estus bone, se vi elingigus 
vian glavon. 

— Kial? — diris Frodo. — Ĉu malamikoj alestas? 

— Ni vidu, kion montros Piko, — respondis Aragorno. 



Frodo elingigis la elfan klingon. Konsternante lin la eĝoj 
malhele ekbrilis en la mallumo. 

— Orkoj! — li diris. — Ne tre proksimaj, kaj tamen tro 
proksimaj verŝajne. 

— Tion mi ja timis, — diris Aragorno. — Sed eble ili ne estas 
ĉi-borde de 1' Rivero. La brilo de Piko estas malforta, kaj eble 
indikas nenion pli ol spionojn el Mordoro vagantajn sur la 
deklivoj de Amono Laŭ. Mi neniam antaŭe aŭdis pri orkoj sur 
Amono Hen. Tamen kiu scias, kio povas okazi dum tiuj ĉi 
misaj tagoj, ĉar Minaso Tirit jam ne sekurigas la pasejojn de 
Anduino. Ni devos iri singarde. 

La tago venis kvazaŭ fajro kaj fumo. Malalte en la oriento 
troviĝis nigraj nubostangoj kvazaŭ fumoj de granda 
incendio. La leviĝanta suno lumigis ilin de sube perflamoj 
malpure ruĝaj; sed baldaŭ ĝi grimpis super ilin en klaran 
ĉielon. La pinto de Tol Brandiro estis kronita de oro. Frodo 
rigardis orienten kaj rigardis la altan insulon. Ties flankoj 
eksplodis apike el la kuranta akvo. Tre alte super la altaj 
klifoj estis abruptaj deklivoj, sur kiuj grimpis arboj, 
imbrikante unu sur alian; kaj eĉ pli supre estis grizaj facoj de 
neatingebla roko, kronitaj pergranda sagturo ŝtona. Multaj 
birdoj ĉirkaŭflugis ĝin, sed neniu alia indiko pri vivantaĵoj 
estis videbla. 

Kiam ili finmanĝis, Aragorno kunvokis la Kunularon. 

— Finfine alvenis la tago, — li diris: — la elektotago, kiun ni 
longe prokrastis. Kio nun fariĝos el nia Kunularo, kiu vojaĝis 
tiom distance en frateco? Ĉu ni turnu nin okcidenten kun 
Boromiro kaj aliru la militojn de Gondoro, aŭ turniĝu 
orienten al la Timo kaj Ombro, aŭ ĉu ni disrompu nian 
kunulecon kaj iru tien kaj alien laŭ nia unuopa elekto? Kion 
ajn ni faros, tio estas farenda baldaŭ. Ni ne povas longe ĉi tie 



halti. La malamikoj estas sur la orienta bordo, tion ni scias; 
sed mi timas, ke la orkoj eble estas jam ĉi-flanke. 

Sekvis longa silento, dum kiu neniu parolis aŭ moviĝis. 

— Nu, Frodo, — diris Aragorno finfine. — Mi timas, ke la 
ŝarĝo pezas sur vin. Vi estas la Portanto nomita de la 
Konsilio. Vian propran vojon nur vi povas elekti. Pri tiu ĉi 
afero mi ne povas konsili vin. Mi ne estas Gandalfo, kaj 
kvankam mi klopodis ludi lian rolon, mi ne scias, kiun 
intencon aŭ esperon li havis pri tiu ĉi horo, se entute li iun 
havis. Plej probable ŝajnas, ke se li nun ĉeestus la elekto 
tamen restus ĉe vi. Tia estas via sorto. 

Frodo ne tuj respondis. Poste li parolis malrapide. 

— Mi scias, ke necesas hasto, tamen mi ne povas elekti. La 
ŝarĝo estas peza. Havigu al mi unu horon, kaj poste ni 
parolos. Lasu min sola! 

Aragorno rigardis lin bonkore-kompateme. 

— Do bone, Frodo, filo de Drogo, — li diris. — Vi havos unu 
horon, kaj vi estos sola. Ni provizore restos ĉi tie. Sed ne 
vagu malproksimen aŭ ekster vokeblecon. 

Frodo sidis momente kun la klinita kapo. Sam, kiu estis 
rigardinta sian mastron tre zorgeme, skuis sian kapon kaj 
murmuris: “Eminente evidente estas, sed ne utilas, ke Sam 
Vato enŝovu sian nazon nuntempe”. 

Baldaŭ Frodo stariĝis kaj formarŝis, kaj Sam konstatis, ke 
dum la aliaj bridis sin kaj ne postrigardis lin, la okuloj de 
Boromiro spuris Frodon atente, ĝis li elvidiĝis inter la arboj 
sube de Amono Hen. 



Vagante komence sencele en la arbaro, Frodo trovis, ke liaj 
piedoj gvidas lin supren al la montodeklivoj. Li alvenis 
padon, ŝrumpantan ruinaĵon de vojo antaŭlonga. Ĉe apikaj 
lokoj, ŝtupoj el ŝtono estis ĉizitaj, sed nun tiuj estis fenditaj, 
trivitaj kaj splititaj per arboradikoj. Dum kelka tempo li 
grimpis, ne ĝenante sin pri la direkto, ĝis li alvenis herban 
lokon. Aŭkuparoj kreskis ĉirkaŭ ĝi, kaj meze troviĝis larĝa 
plata ŝtono. La eta alteja herbejo estis aperta al la oriento 
kaj nun ĝin plenigis la frua sunlumo. Frodo haltis kaj 
elrigardis trans la Riveron sube malproksime, al Tol Brandiro 
kaj la birdoj rondflugantaj en la granda aerabismo inter li kaj 
la senpaŝa insulo. La voĉo de Raŭroso estis potenca muĝado 
miksita kun profunda pulsanta sonoro. 

Li sidiĝis sur la ŝtonoj kaj apogis sian mentonon per la 
manoj, fiksrigardante orienten sed vidante malmulton per 
siaj okuloj. Trapasis lian menson ĉio okazinta, de kiam Bilbo 
forlasis la Provincon, kaj li revokis kaj pripensis ĉion, kion li 
povis memori pri la vortoj de Gandalfo. La tempo pasis, kaj 
ankoraŭ li ne pli proksimis al la elekto. 

Subite li vekiĝis el la medito: stranga sento venis al li, ke 
malantaŭ li estas io, ke neamikaj okuloj rigardas lin. Li 
saltleviĝe turniĝis; sed surprizite li vidis nur Boromiron, kaj 
ties vizaĝo estis ridetanta kaj bonvolema. 

— Mi timis pri vi, Frodo, — li diris, antaŭeniĝante. — Se 
Aragorno pravas kaj orkoj estas proksimaj, tiam neniu el ni 
devus vagi sola, kaj malpleje vi: tiom multe dependas de vi. 
Kaj ankaŭ mia koro estas peza. Ĉu mi rajtas jam resti kaj iom 
interparoli, pro tio, ke mi trovis vin? Tio konsolus min. Kiam 
ĉeestas tiom multaj, ĉiu interparolo fariĝas debato senfina. 
Sed du kune eble trovos saĝon. 


— Vi estas bonkora, — respondis Frodo. — Sed al mi ŝajnas, 
ke neniu parolado helpos min. Ĉar mi scias, kion mi devus 



fari, sed mi timas fari ĝin, Boromiro: mi timas. 


Boromiro sidis silenta. Raŭroso senfine plu muĝadis. La 
vento murmuris inter la branĉoj de 1' arboj. Frodo tremetis. 
Subite Boromiro alvenis kaj sidiĝis apude. 

— Ĉu vi certas, ke vi ne suferas nenecese? — li diris. — Mi 
volas helpi vin. Vi bezonas konsilon pri via malfacila elekto. 
Ĉu vi ne akceptu la mian? 

— Mi opinias, ke mi jam scias, kian konsilon vi proponus, 
Boromiro. Kaj tio ŝajnus saĝa, se ne avertus min mia koro. 

— Avertus? Avertus kontraŭ kio? — abrupte diris Boromiro. 

— Kontraŭ prokrasto. Kontraŭ la vojo, kiu ŝajnas pli facila. 
Kontraŭ rifuzo de la ŝarĝo surdorsigita al mi. Kontraŭ... nu, se 
necesas tion diri, kontraŭ fido al la forto kaj veremo de la 
homoj. 

— Tamen tiu forto jam longe protektis vin malproksime en 
via landeto, kvankam tion vi ne sciis. 

— Mi ne dubas pri la kuraĝo de via popolo. Sed la mondo 
ŝanĝiĝas. La muroj de Minaso Tirit eble fortikas, sed ili ne 
fortikas sufiĉe. Se ili malsukcesos, kio poste? 

— Ni mortos batalinte kuraĝe. Tamen restas ankoraŭ espero, 
ke ili ne malsukcesos. 

— Neniu espero dum la Ringo ekzistas, — diris Frodo. 

— Ha! La Ringo! — diris Boromiro kun ekbrilantaj okuloj. 

— La Ringo! Ĉu ne estas stranga sorto, ke ni suferu tiom da 
timo kaj dubo pro objekto tiel malgranda? Objekto tiel 
malgranda! Kaj mi vidis ĝin nur momente en la Domo de 
Elrondo. Ĉu mi ne povas ekvidi ĝin denove? 



Frodo levis la okulojn. Lia koro frostiĝis. Li ekvidis la 
strangan eklumon en la okuloj de Boromiro, tamen ties 
esprimo estis ankoraŭ afabla kaj amikeca. 

— Prefere ĝi kuŝu kaŝite, — li respondis. 

— Laŭ via plaĉo. Al mi ne gravas, — diris Boromiro. — Tamen 
ĉu mi ne rajtas eĉ paroli pri ĝi? Ĉar vi ŝajnas pensi ĉiam nur 
pri ĝia potenco en la manoj de I' Malamiko: pri ĝiaj misaj 
uzebloj, ne pri la virtaj. La mondo ŝanĝiĝas, vi diras. Minaso 
Tirit falos, se la Ringo travivos. Sed kial? Certe, se la Ringo 
estus ĉe la Malamiko. Sed kial, se ĝi estus ĉe ni? 

— Ĉu vi ne ĉeestis la Konsiliĝon? — respondis Frodo. — ĉar ni 
ne povas uzi ĝin, kaj kio estas farata per ĝi iĝas misa. 

Boromiro stariĝis kaj marŝis senpacience tien-reen. 


— Tiel vi persistas, — li kriis. — Gandalfo, Elrondo — ĉiuj ĉi 
personoj instruis vin paroli tiel. Pri si mem ili eble pravas. 

Tiuj elfoj, duonelfoj kaj sorĉistoj, ili eble trafus en malbonon. 
Tamen ofte mi demandas min, ĉu ili estas saĝaj aŭ nur 
timemaj. Tamen ĉiu laŭ sia speco. Fidelkoraj homoj ne estas 
koruptitaj. Ni el Minaso Tirit lojalis dum longaj provaj jaroj. Ni 
ne deziras la potencon de sorĉomastroj, nurforton por nin 
defendi, forton en afero justa. Kaj jen! dum nia bezono la 
hazardo malkovras la Ringon de Potenco. Gi estas donaco, 
mi diras, donaco al la malamikoj de Mordoro. Estas freneze 
ne uzi ĝin, uzi la potencon de I' Malamiko kontraŭ lin. La 
sentimaj, la senkompataj, nurtiuj akiros la venkon. Kion ne 
povusfari batalanto en tiu ĉi horo, granda estro? Kion ne 
povus fari Aragorno? Aŭ se li rifuzus, kial ne Boromiro? La 
Ringo havigus al mi potencon de Komando. Kiel mi pelus la 
armeojn de Mordoro, kaj ĉiuj homoj venus amase al mia 
standardo! 



Boromiro paŝis tien-reen, parolante ĉiam pli laŭte. Li ŝajnis 
preskaŭ forgesi pri Frodo, dum lia parolo koncernis murojn 
kaj armilojn, kaj la kunvokadon de homoj; kaj li starigis 
planojn pri grandaj aliancoj kaj gloraj estontaj venkoj; kaj li 
detruis Mordoron, kaj mem iĝis potenca reĝo, bonvolema kaj 
saĝa. Subite li haltis kaj gestis persiaj brakoj. 

— Kaj oni diras, ke ni forĵetu ĝin! — li kriis. — Mi ne diras 
detruu ĝin. Tio eble estus bona, se la racio montrus ian 
esperon tion plenumi. Tion ĝi ne faras. La sola plano 
proponata al ni estas, ke duonulo marŝu blinde en Mordoron 
kaj proponu al la Malamiko ĉiun eblecon rehavi ĝin por si. 
Malsaĝaĵo! 

» Ĉu vi ne konstatas tion, amiko mia? — li diris, jen subite 
turnante sin denove al Frodo. — Vi diras, ke vi timas. Se 
estas tiel, la plej kuraĝa pardonus vin. Sed ĉu ne vere reagas 
via bona sagaco? 

— Ne, mi timas, — diris Frodo. — Simple timas. Sed mi ĝojas, 
ke mi aŭdis vin paroli tiel detale. Mia menso estas jam pli 
klara. 

— Do vi venos al Minaso Tirit? — kriis Boromiro. Liaj okuloj 
ekbrilis kaj lia mieno iĝis entuziasma. 

— Vi miskomprenas min, — diris Frodo. 

— Sed vi venos, almenaŭ por kelka tempo? — Boromiro 
persistis. — Mia urbo jam ne estas malproksima; kaj ĝis 
Mordoro estas malmulte pli longa vojo ol de ĉi tie. Ni estas 
jam longe en la sovaĝejo, kaj vi bezonas sciigojn pri la agoj 
de la Malamiko antaŭ ol vi elpaŝos. Venu kun mi, Frodo. Vi 
bezonas ripozon antaŭ via aventuro, se iri vi insistas. — Li 
metis manon sur la ŝultron de I' hobito laŭ amika maniero; 
sed Frodo sentis, ke la mano tremas pro subpremata ekscito. 



Li haste forpaŝis, kaj rigardis alarmite la altan viron, preskaŭ 
duoble pli altan ol li kaj multoble superan al li je forto. 

» Kial vi tiom neamikas? — diris Boromiro. — Mi estas homo 
lojala, nek ŝtelisto nek spiono. Mi bezonas vian Ringon: tion 
vi nun scias, sed mi ĵuras al vi, ke mi ne deziras reteni ĝin. 

Ĉu vi ne volos almenaŭ permesi, ke mi provu mian planon? 
Pruntedonu al mi la Ringon! 

— Ne! ne! — kriis Frodo. — La Konsilio komisiis al mi ĝian 
portadon. 

— Pro via propra stulteco la Malamiko venkos nin, — kriis 
Boromiro. — Kiel tio kolerigas min! Stultulo! Obstina 
stultulo! Kuranta volonte al morto kaj ruiniganta nian aferon. 
Se iuj mortemuloj rajtas pretendi la Ringon, tiuj estas la 
homoj de Numenoro, sed ne duonuloj. Gi apartenas al vi nur 
pro malfeliĉa hazardo. Gi povis esti la mia. Gi devus esti la 
mia. Donu ĝin al mi! 

Frodo ne respondis, sed formoviĝis ĝis la granda plata ŝtono 
staris inter ili. 

— Nu, nu, mia amiko! — diris Boromiro per malpli laŭta voĉo. 

— Kial vi ne rezignu pri ĝi? Kial ne liberiĝu de viaj duboj kaj 
timo? Vi povos kulpigi min, se vi volas. Vi povos diri, ke mi 
estis tro forta kaj perforte prenis ĝin. Ĉar mi estas por vi tro 
forta, duonulo, — li kriis, kaj subite li transsaltis la ŝtonon kaj 
saltis kontraŭ Frodon. Lia bela kaj agrabla vizaĝo estis hide 
ŝanĝita; arda fajro brulis en liaj okuloj. 

Frodo saltis flanken kaj denove intermetis la ŝtonon inter ili. 
Estis nur unu ebla farotaĵo. Li tremante eltiris la Ringon kaj 
rapide surfingrigis ĝin, ĝuste kiam Boromiro denove alsaltis 
lin. La viro spasmospiris, rigardis momente konsternite, kaj 
poste ĉirkaŭkuris frenezece, serĉante ie kaj tie inter la rokoj 
kaj arboj. 



— Mizera trompulo! — li kriegis. — Kiam mi nur kaptos vin! 
Jam mi komprenas vian intencon. Vi donos la Ringon al 
Saŭrono kaj perfidos nin ĉiujn. Vi nur atendis okazon por 
forlasi nin. Estu malbenataj vi kaj ĉiuj duonuloj je morto kaj 
mallumo! — Poste, trafinte per piedo ŝtonon, li falis teren kaj 
kuŝis survizaĝe. Dum kelka tempo li estis senmova kvazaŭ 
lin trafis la propra malbeno; poste, subite, li ekploris. 

Li stariĝis kaj pasigis la manon antaŭ la okuloj, viŝante la 
larmojn. 

— Kion mi diris? — li kriis. — Kion mi faris? Frodo, Frodo! 
Revenu! La frenezo trafis min, sed ĝi forpasis. Revenu! 

Nenia respondo. Frodo eĉ ne aŭdis liajn kriojn. Li estis jam 
malproksima, saltante blinde laŭ la pado al la montosupro. 
Teruro kaj malĝojo skuis lin, dum li vidis pense la frenezan 
atakeman vizaĝon de Boromiro kaj ties brulajn okulojn. 

Baldaŭ li alvenis sola sur la pinton de Amono Hen kaj haltis 
tie spiromanke. Li vidis kvazaŭ tra nebuleto larĝan platan 
rondon, pavimitan perfortikaj ŝtonoj kaj ĉirkaŭitan de 
eriĝanta parapeto; kaj meze, starigite sur kvar ĉizitaj 
pilastroj, estis alta seĝo, atingebla per multobla ŝtuparo. 
Supren li iris kaj sidiĝis sur la antikva seĝo, sentante sin kiel 
perditan infanon, kiu surgrimpis la tronon de montaraj reĝoj. 

Komence li povis vidi malmulton. Li ŝajnis esti en mondo 
nebuleta, en kiu estis nurombroj: la Ringo lin influis. Poste, 
ie-tie la nebuleto forvelkis kaj li vidis multajn viziojn: etajn 
kaj klarajn, kvazaŭ ili estus sur tablo sub liaj okuloj, kaj 
tamen foraj. Mankis sono, vidiĝis nur helaj vivaj bildoj. La 
mondo ŝajnis ŝrumpinta kaj silentiĝinta. Li sidis sur la Seĝo 
de Vidado, sur Amono Hen, la Monto de I' Vido de la homoj 
de Nuraenoro. Oriente li enrigardis larĝajn senmapajn 
landojn, sennomajn ebenaĵojn, kaj arbarojn neesploritajn. 



Norden li rigardis, kaj la Granda Rivero kuŝis kvazaŭ 
rubando sube, kaj la Nebulecaj Montoj staris malgrandaj kaj 
malmolaj kiel rompitaj dentoj. Okcidenten li rigardis kaj vidis 
la larĝajn paŝtejojn de Rohano kaj Ortankon, la pinton de 
Isengardo, kvazaŭ nigran pikilon. Suden li rigardis, kaj ĝuste 
sub liaj piedoj la Granda Rivero kurbiĝis kvazaŭ falanta ondo 
kaj plonĝis laŭ la rapidejoj de Raŭroso en ŝaŭmantan puton; 
briletanta ĉielarko lumis sur la akvofumo. Kaj Etir Anduinon 
li vidis, la grandan delton de 1' Rivero, kaj miriadojn da 
marbirdoj kirliĝantaj blankpolve en la sunlumo, kaj sub ili 
verdan kaj arĝentan maron, sulkiĝantan laŭ senfinaj linioj. 

Sed ĉie, kien li rigardis, li vidis signojn de milito. La 
Nebulecaj Montoj estis surkrablataj kvazaŭ formikejoj: orkoj 
eliradis el mil truoj. Sub la branĉoj de Mornarbaro okazis 
mortiga interlukto de elfoj kaj homoj kontraŭ kruelaj bestoj. 
La lando de 1' Beornidoj flamadis; nubo ŝvebis super Morio; 
fumo leviĝis ĉe la bordoj de Lorieno. 

Rajdantoj galopis sur la herbo de Rohano; lupoj elverŝiĝis el 
Isengardo. El la havenoj de Harado militŝipoj direktiĝis al la 
maro; kaj el la oriento viroj senĉese moviĝadis: glavistoj, 
lancistoj, pafarkistoj surĉevaloj, ĉaroj de ĉefoj kaj ŝarĝitaj 
furgonoj. La tuta potenco de I' Malluma Mastro moviĝis. 
Poste, turninte sin denove suden, li rigardis al Minaso Tirit. 
Malproksima ĝi ŝajnis kaj bela: blankmura, multtura, fiera 
kaj belaspekta sursia montoseĝo; ĝiaj kreneloj brilisŝtale, 
kaj ĝiaj turetoj helis je multaj standardoj. Espero eksaltis en 
lia koro. Sed kontraŭ Minaso Tirit estis starigita alia fortikaĵo, 
pli granda kaj pli forta. Tien, nevolonte, lia okulo estis 
trenita. Gi pasis la ruinigitajn pontojn de Osgiliado, la 
rikanantajn pordojn de Minaso Morgul, kaj la Hantatajn 
Montojn, kaj ĝi rigardis al Gorgoroto, la valo de teruro en la 
lando Mordoro. Mallumo kuŝis tie sub la suno. Fajro ardis en 
la fumo. Monto de Sorto estis brulanta, kaj densa fumo 
leviĝanta. Poste, finfine, lia rigardo fiksiĝis: muro post muro. 



krenelaro post krenelaro, nigra, senmezure forta, monto el 
fero, pordo el ŝtalo, turo el adamanto, li vidis ĝin: Baraduron, 
la Fortikaĵon de Saŭrono. Ĉia espero forlasis lin. 

Kaj subite li sentis la Okulon. En la Malhela Turo estis okulo, 
kiu neniam dormis. Li sciis, ke ĝi konstatis lian rigardon. 
Troviĝis tie atakema avida volo. Gi alsaltis lin, kaj li eksentis 
ĝin preskaŭ kiel fingron, lin serĉantan. Tre baldaŭ ĝi fiksiĝos 
al li, scios tute precize, kie li estas. Amonon Laŭ ĝi tuŝis. Gi 
ekrigardis al Tol Brandiro — li sin ĵetis desur la seĝo, 
kaŭrante, kovrante sian kapon persia griza kapuĉo. 

Li aŭdis sin voki: Neniam, neniam! Aŭ ĉu estis: Vere mi 
venas, mi venas al vi? Tion li ne sciis. Poste kiel flagro el alia 
potencpunkto venis en lian menson alia penso: Demetu ĝin! 
Demetu ĝin! Stultulo, demetu ĝin! Demetu la Ringon! 

La du potencoj interluktis en li. Momente, perfekte 
ekvilibrigata inter iliaj pikaj pintoj, li tordiĝis, turmentita. 
Subite li konsciis denove pri si. Frodo, nek la Voĉo nek la 
Okulo: libera elekti, kaj kun nur unu restanta momento por 
tion fari. Li defingrigis la Ringon. Li estis surgenua en klara 
sunlumo antaŭ la alta seĝo. Nigra ombro ŝajnis pasi kiel 
brako superli; ĝi maltrafis Amonon Hen kaj palpis 
okcidenten, kaj forvelkis. Poste la tuta ĉielo estis pura kaj 
blua kaj birdoj kantis sur ĉiuj arboj. 

Frodo stariĝis. Li spertis grandan lacon, sed lia volo firmis kaj 
lia koro plimalpezis. Li parolis voĉe al si. 

— Mi jam faros tion, kion mi devas fari. Almenaŭ tio ĉi estas 
klara: la miso de la Ringo jam agadas eĉ en la Kunularo, kaj 
la Ringo devos forlasi ĝin antaŭ ol ĝi plenumos pli da miso. 

Mi iros sola. lujn mi ne povas fidi, kaj tiuj, kiujn mi povas fidi, 
estas tro karaj al mi: kompatinda Samĉjo, Gaja kaj Grinĉjo. 
Ankaŭ Paŝegulo: lia koro sopiras al Minaso Tirit, kaj li estas 



bezonata tie, ĉar Boromiro jam falis en mison. Mi iros sola. 
Tuj. 

Li reiris rapide laŭ la vojeto kaj revenis al la herbejo, kie 
Boromiro trovis lin. Tie li haltis, aŭskultante. Al li ŝajnis, ke li 
aŭdas kriojn kaj alvokojn el la arbaro apud la bordo sube. 

— Ili certe serĉas min, — li diris. — Mi scivolas, kiom longe 
mi forestis. Horojn, mi supozas. — Li hezitis. — Kion mi povas 
fari? — li murmuris. — Mi devas iri nun aŭ mi neniam iros. 
Okazon mi ne plu havos. Malplaĉegas al mi forlasi ilin, 
jenmaniere sen ia klarigo. Sed verŝajne ili komprenos. Sam 
komprenos. Kaj kion alian mi povasfari? 

Malrapide li elprenis la Ringon kaj surfingrigis ĝin denove. Li 
malaperis kaj supreniris la monteton, malpli ol siblo de la 
vento. 

La aliaj longe restis apud la rivero. Dum kelka tempo ili estis 
silentaj, ĉirkaŭmoviĝante sentrankvile; sed nun ili sidis en 
rondo, kaj ili parolis. De tempo al tempo ili klopodis paroli pri 
aliaj aferoj, pri sia longa vojaĝo kaj multaj aventuroj; ili 
pridemandis Aragornon pri Gondoro kaj ties antikva historio, 
kaj la restaĵoj de ties grandaj laboraĵoj ankoraŭ videblaj en 
tiu ĉi stranga bordotereno de Emin Muilo: la ŝtonaj reĝoj kaj 
la seĝoj de Laŭ kaj Hen, kaj la granda Ŝtuparo apud la falejoj 
de Raŭroso. Sed ĉiam iliaj pensoj kaj vortoj revagis al Frodo 
kaj la Ringo. Kion Frodo elektos? Kial li hezitas? 

— Li pripensas, kiu projekto estas pli senespera, mi opinias, 

— diris Aragorno. — Kaj tio estas sagaca. Estas jam pli ol iam 
senespere, ke la Kunularo iru orienten, ĉar ni estas spuritaj 
de Golumo, kaj devas timi, ke la sekreto pri nia vojaĝo estas 
jam perfidita. Sed Minaso Tirit estis neniam pli proksima al la 
Fajro kaj detruo de la Ŝarĝo. 



» Ni povas resti ĉi tie dum kelka tempo kaj plenumi kuraĝan 
kontraŭstaron, sed la Reganto Denetoro kun ĉiuj siaj viroj ne 
povas esperi pri plenumo de tio, kion eĉ Elrondo konfesis 
ekstersia kapablo: aŭ teni sekreta la Ŝarĝon, aŭ forteni la 
plenan potencon de 1' Malamiko, kiam tiu venos por ĝin 
kapti. Kiun vojon elektus iu ajn el ni sur la loko de Frodo? Mi 
ne scias. Nun pleje ni ja sentas foreston de Gandalfo. 

— Doloriga estas nia perdo, — diris Legolaso. — Tamen 
necesas, ke ni decidiĝu sen lia helpo. Kial ni ne decidu, kaj 
tiel helpu Frodon? Mi revoku lin kaj poste voĉdonu! Mi 
voĉdonus por Minaso Tirit. 

— Ankaŭ mi, — diris Gimlio. — Ni, kompreneble, estis 
senditaj nur por helpi la Portanton sur la vojo, ne iri pli 
malproksimen ol ni volas; kaj neniu el ni estasĵurinta aŭ 
ordonita serĉi Monton de Sorto. Malfacila estis nia disiĝo de 
Lotlorieno. Tamen mi venis ĉi tien, kaj tion ĉi mi diras: nun ni 
atingis la lastan elekton, kaj estas al mi klare, ke mi ne 
kapablas forlasi Frodon. Mi elektus Minason Tirit, sed se tion 
ne faros li, mi lin sekvos. 

— Ankaŭ mi kuniros lin, — diris Legolaso. — Estus malfidele 
diri adiaŭon. 

— Tio ja estus perfido, se ni ĉiuj forlasus lin, — diris 
Aragorno. — Sed se li iros orienten, tiam ne ĉiuj devos 
akompani lin; kiel mi ankaŭ ne opinias, ke ĉiuj devus. Tiu 
aventuro estas hazardega: tiom por ok kiom por du aŭ tri, aŭ 
unu sola. Se vi permesus al mi elekti, mi nomus tri kunulojn: 
Sam, kiu ne povus toleri ion alian, Gimlion kaj min mem. 
Boromiro reiros al sia propra urbo, kie bezonas lin lia patro 
kaj lia popolo; kaj kun li devus iri la aliaj, aŭ almenaŭ 
Gajadoko kaj Peregrino, se Legolaso malvolonte forlasos nin. 



— Tio tute ne konvenas! — kriis Gaja. — Frodon ni ne povas 
forlasi! Grinĉjo kaj mi ĉiam intencis iri, kien ajn li irus, kaj 
tion ni ankoraŭ intencas. Sed ni ne konstatis, kion signifos 
tio. Ĝi ŝajnis alia, tiom malproksime, en la Provinco aŭ en 
Rivendelo. Estus freneze kaj kruele permesi, ke Frodo iru al 
Mordoro. Kial ni ne malhelpu lin? 

— Ni devas malhelpi lin, — diris Grinĉjo. — Kaj ĝuste tio 
zorgigas lin, mi estas certa. Li scias, ke ni ne konsentos, ke li 
iru orienten. Kaj al la kompatindulo ne plaĉas inviti iun 
kuniri. Imagu tion: foriri sola al Mordoro! — Grinĉjo tremis. 

— Sed la kara fola hobiĉjo, li devus scii, ke ne necesas peti. 

Li devus scii, ke se ni ne povos lin malhelpi, ni ne forlasos 
lin. 

— Pardonpete, — diris Sam. — ŝajnas al mi, ke vi tute ne 
komprenas mian mastron. Li ne hezitas pri la irota vojo. 
Kompreneble ne! Kiel valoras Minaso Tirit, ĉiuokaze? Al ii, mi 
volas diri, pardonpete, Mastro Boromiro, — li aldonis, kaj 
turnis sin. Nur tiam ili rimarkis, ke Boromiro, kiu komence 
sidis silente rande de la rondo, ne plu estis tie. 

— Kien li nun iris? — kriis Sam, mienante zorgon. — Li iom 
strangis lastatempe, laŭ mia opinio. Sed ĉiuokaze, tiu ĉi 
afero ne koncernas lin. Li iros hejmen, kiel li ĉiam asertis; kaj 
ne kulpiginde. Sed s-ro Frodo scias, ke li devos trovi la 
Fendojn de Sorto, se li povos. Sed li timas. Nun, kiam venis 
la kriza momento, li simple teruriĝis. Jen lia problemo. 
Kompreneble li iomete lernis, portiel diri — ni ĉiuj lernis 

— de kiam ni forlasis la hejmon, aŭ li estus tiom timigita, ke 
li nurĵetus la Ringon en la Riveron kaj fuĝus. Sed li ankoraŭ 
tro timas por komenci. Kaj cetere li ne ĝenas sin pri ni; ĉu ni 
kuniros aŭ ne. Li scias, ke ni intencas. Ankaŭ tio ĝenas lin. 

Se li risortigos sin por iri, li volos iri sola. Atentu miajn 
vortojn! Ni havos problemojn pri li, kiam li revenos. Ĉar li 
certe risortigos sin, tiel certe, kiel li nomiĝas Baginzo. 



— Mi opinias, ke vi parolas pli saĝe ol ĉiuj el ni, Sam, — diris 
Aragorno. — Kaj kion ni faru, se vi pruviĝos prava? 

— Malhelpu lin! Ne permesu, ke li iru! — kriis Grinĉjo. 

— Dubinde, — diris Aragorno. — Li estas la Portanto, kaj la 
sorto de la Ŝarĝo estas en liaj manoj. Al mi ŝajnas, ke nia rolo 
ne estas peli lin en iun aŭ alian direkton. Kiel mi ankaŭ ne 
kredas, ke ni sukcesus, se ni provus. Influas aliaj potencoj 
multe pli fortaj. 

— Nu, mi deziras, ke Frodo “risortigu sin” kaj revenu, por ke 
ni finfaru la aferon, — diris Grinĉjo. — Tiu ĉi atendado estas 
malagrablega! Certe la horo pasis? 

— Jes, — diris Aragorno. — La horo jam delonge pasis. La 
mateno fortriviĝas. Ni devas lin voki. 

Tiumomente Boromiro reaperis. Li elvenis el inter la arboj kaj 
marŝis al ili senparole. Lia esprimo estis malgaja kaj trista. Li 
paŭzis kvazaŭ por nombri la ĉeestantojn, kaj poste sidiĝis 
aparte, kun la okuloj direktataj teren. 

— Kie vi estis, Boromiro? — demandis Aragorno. — Ĉu vi 
vidis Frodon? 

Boromiro hezitis momente. 

— Jes kaj ne, — li respondis malrapide. — Jes: mi trovis lin 
iom supre sur la monteto, kaj mi alparolis lin. Mi urĝis lin 
veni al Minaso Tirit, sed ne orienten. Mi koleriĝis, kaj li 
forlasis min. Li malaperis. Mi neniam antaŭe vidis ion 
similan, kvankam mi aŭdis pri tio en rakontoj. Certe li 
surfingrigis la Ringon. Mi ne povis lin retrovi. Mi supozis, ke li 
revenos al vi. 



— Ĉu nur tion vi volas rakonti? — diris Aragorno, rigardante 
severe kaj ne tre bonkore al Boromiro. 

— Jes, — li respondis. — Provizore mi diros nenion pli. 

— Malbonaĵo! — kriis Sam, saltleviĝe. — Mi ne scias, kion 
faraĉis tiu ĉi viro. Kial s-ro Frodo surfingrigu la aferon? Li tion 
ne devis fari; kaj se li ĝin faris, ne estas konjekteble, kio eble 
okazos! 

— Sed li ne daŭrigos tion, — diris Gaja, — eskapinte la 
vizitinton nebonvenan, kiel tion faris Bilbo. 

— Sed kien li iris? Kie li estas? — kriis Grinĉjo. — Li forestas 
jam longege. 

— Kiom da tempo pasis, de kiam vi lastfoje vidis Frodon, 
Boromiro? — demandis Aragorno. 

— Duonhoro, eble, — li respondis. — Aŭ eble unu horo. Mi 
vagadis iom da tempo poste. Mi ne scias! Mi ne scias! — Li 
intermanigis sian kapon, kaj sidis kurbiĝinte, kvazaŭ pro 
malĝojo. 

— Unu horo de kiam li malaperis! — kriis Sam. — Ni devas 
provi tuj trovi lin. Ek! 

— Atendu momenton! — kriis Aragorno. — Ni devas iri 
duope, kaj aranĝi — hej, atendu! Momenton! 

Ne utilis. Ili malatentis lin. Sam la unua forkuris. Gaja kaj 
Grinĉjo sekvis, kaj jam malaperis okcidenten inter la arbojn 
apud la bordo, kriante: Frodo! Frodo! persiaj klaraj, altaj 
hobitaj voĉoj. Legolaso kaj Gimlio kuradis. Subita paniko aŭ 
frenezeco ŝajnis trafinta la Kunularon. 



— Ni ĉiuj estos dispelitaj kaj perditaj, — ĝemis Aragorno. 

— Boromiro! Mi ne scias, kiun rolon vi ludis en tiu ĉi misaĵo, 
sed helpu nun! Postiru tiujn du junajn hobitojn kaj almenaŭ 
gardu ilin, eĉ se vi ne sukcesos trovi Frodon. Revenu al tiu ĉi 
loko, se vi trovos lin, aŭ iajn spurojn de li. Mi baldaŭ revenos. 

Aragorno forrapidis sekvante Samon. Guste kiam li alvenis la 
herbejon inter la aŭkuparoj li atingis lin, penantan supren 
sur la monteto, anhelantan kaj vokantan, Frodo! 

— Venu kun mi, Sam! — li diris. — Neniu el ni devas esti 
sola. Ĉirkaŭas misaĵo. Mi sentas ĝin. Mi iras ĝis la pinto, ĝis 
la Seĝo de Amono Hen, por vidi, kio estos videbla. Kaj vidu! 
Okazis, kiel mia koro divenis, Frodo iris ĉi-voje. Sekvu min, 
kaj tenu la okulojn malfermitaj! — Li rapidis laŭ la vojeto. 

Sam faris sian plejeblon, sed li ne povis konkuri kun la 
disirulo kaj baldaŭ postiĝis. Li ne iris grandan distancon 
antaŭ ol Aragorno nevidebliĝis antaŭe. Sam haltis kaj 
anhelis. Subite li frapetis permane sian kapon. 

— Haltu, Sam Vato! — li diris voĉe. — Viaj kruroj tro kurtas, 
do uzu la kapon! Mi pripensu! Boromiro ne mensogas, tio ne 
estas lia kutimo; sed ne ĉion li sciigis al ni. lo ege timigis s- 
ron Frodo. Li risortigis sin ĝisprete, subite. Li decidis finfine 
foriri. Kien? Orienten. Sen Sam? Jes, eĉ sen sia Sam. Tio 
estas malagrablega, kruele malagrablega. 

Sam pasigis manon antaŭ la okuloj, forviŝante la larmojn. 

— Firmiĝu, Vato! — li diris. — Pensu, se vi kapablas! Li ne 
povas transflugi riverojn, kaj li ne povas transsalti 
akvofalojn. Li malhavas ekipon. Do li devas reatingi la 
boatojn. Reatingi la boatojn! Reen al la boatoj, Sam, fulme! 


Sam turnis sin kaj rekuregis laŭ la vojeto. Li falis kaj vundis 
siajn genuojn. Li stariĝis kaj plukuris. Li alvenis la randon de 



r herbejo Part Galeno apud la bordo, kie la boatoj estis 
trenitaj teren el la akvo. Sed neniu ĉeestis. Ŝajnis aŭdiĝi 
krioj en la arbaro malantaŭe, sed tiujn li ne atentis. Li staris 
momenton rigardante, tute senmova, gapante. Boato estis 
glitanta tute sola desur la bordo. Kun krio Sam kuregis trans 
la herbejon. La boato glisis en la akvon. 

— Venas, s-ro Frodo! Venas! — kriis Sam, kaj ĵetis sin de sur 
la bordo kroĉeme al la foriranta boato. Li maltrafis ĝin je unu 
paŝo. Kun krio kaj plaŭdo li falis vizaĝantaŭe en profundan 
rapidan akvon. Gargarante li subiĝis, kaj la Rivero fermiĝis 
super lia bukla verto. 

Ekkrio de timo aŭdiĝis el la malplena boato. Remilo kirliĝis 
kaj la boato turniĝis. Frodo ĝustatempe kaptis la harojn de 
Sam, kiam tiu supreniĝis bobelante kaj baraktante. Timo 
elradiisel liaj rondaj brunaj okuloj. 

— Supren, Sam, mia knafoo! — diris Frodo. — Nun kaptu 
mian manon! 

— Savu min, s-ro Frodo! — spiregis Sam. — Mi dronis. Vian 
manon mi ne vidas. 

— Jen ĝi. Ne pinĉu, knabo! Mi ne rezignos pri vi. Tretu akvon 
kaj ne baraktu, aŭ vi renversos la boaton.Jen do, ekkaptu la 
boatrandon, kaj lasu min uzi la remilon! 

Per kelkaj puŝoj Frodo revenigis la boaton ĝis la bordo, kaj 
Sam povis elgrimpaĉi, malseka kiel arvikolo. Frodo demetis 
la Ringon kaj denove surpaŝis la bordon. 

— El ĉiuj ĝenaĉoj vi estas la plej ĝena, Sam! — li diris. 

— Ho, s-ro Frodo, tio estas severa! — diris Sam, 
frostotremante. — Tio estas severa, provo foriri sen mi kaj 
tiel plu. Se mi ne divenus ĝuste, kie vi nun estus? 



— Sekure sur mia vojo. 


— Sekure! — diris Sam. — Tute sola, kaj sen mi por vin helpi? 
Mi ne povus tion toleri, tio mortigus min. 

— Mortigus vin veni kun mi, Sam, — diris Frodo, — kaj tion 
mi ne estus povinta toleri. 

— Ne tiel certe, kiel postlasado, — diris Sam. 

— Sed mi iras al Mordoro. 

— Mi tute bone scias tion, s-ro Frodo. Kompreneble vi tien 
iras. Kaj mi akompanos vin. 

— Hej, Sam, — diris Frodo, — ne malhelpu min! La aliaj 
revenos baldaŭege. Se ili trovos min, mi devos argumenti kaj 
klarigi, kaj mi neniam havos kuraĝon aŭ okazon ekiri. Sed mi 
devas iri tuj. Nur tio eblas. 

— Kompreneble nurtio, — respondis Sam. — Sed ne sola. 
Ankaŭ mi venos, aŭ neniu el ni iros. Mi truigos ĉiujn boatojn 
se necese. 

Frodo efektive ridis. Subita varmo kaj ĝojo tuŝis lian koron. 

— Lasu unu! — li diris. — Ni bezonos ĝin. Sed vi ne povos 
veni tiel, sen ekipo aŭ nutraĵo aŭ io. 

— Nuratendu momenton, kaj mi alportos miajn aferojn! 

— kriis Sam entuziasme. — Ĉio pretas. Mi antaŭvidis, ke ni 
foriros hodiaŭ. — Li alkuris la bivakon, elfosis sian tornistron 
el la amaso en kiu Frodo metis ĝin, kiam li eligis el la boato 
la posedaĵojn de I' kunuloj, ekkaptis kroman lankovrilon kaj 
kelkajn krompakaĵojn da nutraĵo, kaj rekuris. 



— Tiel fuŝiĝas mia tuta plano! — diris Frodo. — Ne valoras 
provi eskapon de vi. Sed mi ĝojas, Sam. Mi ne povas diri, 
kiom mi ĝojas. Venu jam! Estas evidente, ke laŭsorte ni 
devas iri kune. Ni iros, kaj la aliaj trovu vojon sekuran! 
Paŝegulo prizorgos ilin. Supozeble mi neniam plu revidos 
ilin. 

— Tamen eble jes, s-ro Frodo. Eble jes, — diris Sam. 

Do Frodo kaj Sam ekiris al la lasta etapo de 1' Serĉo kune. 
Frodo forpadelis de 1' bordo, kaj la Rivero portis ilin rapide 
laŭ la okcidenta brako kaj preter la brovumantaj klifoj deTol 
Brandiro. La muĝo de la grandaj akvofaloj proksimiĝis. Eĉ 
kun tiom da helpo, kiom Sam povis aldoni, estis penege 
transpasi la akvofluon ĉe la suda insulofino kaj peli la boaton 
orienten direkte al la kontraŭa bordo. 

Finfine ili albordiĝis denove sur la sudaj deklivoj de Amono 
Laŭ. Tie ili trovis bordon malabruptan, kaj ili eltrenis la 
boaton alten super la akvonivelo kaj kaŝis ĝin laŭeble bone 
post granda ŝtonego. Poste, surŝultriginte siajn ŝarĝojn, ili 
ekiris, serĉante vojeton, kiu kondukus ilin trans la grizajn 
montetojn de Emin Muilo, kaj malsupren en la Landon de 
Ombro. 



LA TRIA LIBRO 



Kampo (lc Cclebranto 



1. Travadejoj de Iseno 


2. Profundaĵo de Helmo 




3. Dunharo 


4. Osgiliado 

5. Minaso Morgui 



1 


La forpaso de Boromiro 

Aragorno rapidis supren laŭ la deklivo. De tempo al tempo li 
kliniĝis al la tero. Hobitoj paŝas malpeze, kaj iliajn 
piedsignojn eĉ disirulo ne sekvas facile, sed proksime al la 
supro la padon transfluis rojeto, kaj sur la malseka tero li 
vidis tion, kion ii serĉis. 

— Mi legis la signojn ĝuste, — li diris al si. — Frodo kuris ĝis 
la deklivosupro. Mi scivolas, kion li tie vidis? Sed li reiris laŭ 
la sama vojo, kaj denove malsupreniris. 

Aragorno hezitis. Li deziris mem iri al la alta sidloko, 
esperante tie vidi ion, kio konsilus al li pri la perpleksaĵoj, 
sed la tempo urĝis. Subite li saltis antaŭen kaj kuris ĝis la 
verto, laŭ la grandaj pavimslaboj, kaj supren laŭ la ŝtuparo. 
Poste, sidante sur la alta seĝo li forrigardis. Sed la suno 
ŝajnis ombriĝinta kaj la mondo malklara kaj fora. Li turniĝis 
de I' nordo reen ĝis la nordo, kaj vidis nenion krom la 
malproksimajn montojn, kun escepto de tio, ke tre fore li 
povis denove vidi en la alto grandan birdon aglosimilan, kiu 
malrapide descendis laŭ larĝaj cirkloj teren. 

Dum li rigardadis, liaj sentemaj oreloj ekaŭdis sonojn en la 
suba arbaro, sur la okcidenta bordo de I' Rivero. Li rigidiĝis. 
Aŭdiĝis krioj, kaj inter ili, li terurite rimarkis raŭkajn voĉojn 
de orkoj. Tiam subite per basvoĉa voko blovis kornego, kaj 
ties blekoj trafis la montetojn kaj eĥis en la kavoj, laŭtiĝante 
je kriego pli forta ol la akvofala bruego. 

— Jen la korno de Boromiro! — li ekkriis. — Li bezonas 
helpon! — Li salte malsuprenkuris la ŝtuparon, kuregis laŭ la 
pado. — Ve! Plagas min hodiaŭ sorto malbona, kaj ĉiu mia 
faro misas. Kie estas Sam? 



Dum lia kuro la krioj laŭtiĝis, sed jam pli mallaŭte kaj 
senespere blovis la korno. Feroce kaj akrasone leviĝis la krioj 
de la orkoj, kaj subite la kornovokoj ĉesis. Aragorno trakuris 
la lastan deklivon, sed antaŭ ol li atingis la montosubon, la 
sonoj estingiĝis; kaj kiam li sin turnis maldekstren kaj kuris 
direkte al ili, ili retiriĝis, ĝis fine li ne plu povis aŭdi ilin. 
Elingiginte sian helan glavon kaj kriante “Elendilo! 

Elendilo!” li trakrakegis la arbojn. 

Je ĉirkaŭ unu mejlo de Part Galeno en maldensejeto li trovis 
Boromiron. Tiu sidis, apoginte sian dorson per granda arbo, 
kvazaŭ li ripozus. Sed Aragorno vidis, ke li estas trapikita 
per multaj nigraplumaj sagoj; lia glavo plu restis en lia 
mano, sed ĝi estis rompita ĉe la tenilo; lia korno fendita je 
duonoj estis apud li. Multaj orkoj kuŝis mortigitaj, amasigitaj 
ĉirkaŭ li kaj antaŭ liaj piedoj. 

Aragorno genuiĝis apud li. Boromiro malfermis siajn okulojn 
kaj klopodis paroli. Finfine aŭdiĝis lantaj vortoj: 

— Mi provis forpreni de Frodo la Ringon. Mi bedaŭras. Mi jam 
pagis. — Lia rigardo turniĝis al la falintaj malamikoj; 
minimume dudek kuŝis tie. — lli estas foririntaj, la duonuloj, 
la orkoj kaptis ilin. Mi opinias, ke ili ne estas mortintaj. Orkoj 
ligis ilin. — Li paŭzis kaj liaj okuloj fermiĝis lace. Post 
momento li ekparolis denove. — Adiaŭ, Aragorno! Iru al 
MinasoTirit kaj savu mian popolon! Mi malsukcesis. 

— Ne! — diris Aragorno, kaptante lian manon kaj kisante 
lian frunton. — Vi venkis. Malmultaj plenumis similan 
venkon. Trankviliĝu! Minaso Tirit nepre ne falos. 

Boromiro ridetis. 

— Kien ili iris? Ĉu Frodo ĉeestis? — diris Aragorno. Sed 
Boromiro ne plu parolis. 



— Ve! — diris Aragorno. — Tiel forpasis la heredonto de 
Denetoro, Mastro de 1' Turego Garda! Jen fino amara. Nun la 
Kunularo estas ruinigita. Estas mi la malsukcesinto. Vane 
Gandalfo fidis min. Kion mi nun faru? Boromiro ŝarĝis min 
per irado al Minaso Tirit, kaj mia koro tion deziras; sed kie 
estas la Ringo kaj la Portanto? Kiel mi trovu ilin kaj ŝparu al 
la Serĉo katastrofon? 

Li surgenuis kelkan tempon, kurbiĝinta pro ploroj, ankoraŭ 
tenante la manon de Boromiro. Tia trovis lin Legolaso kaj 
Gimlio. Ili venis de la okcidentaj deklivoj de 1' monteto, 
silente, rampante tra la arboj, kvazaŭ ili ĉasus. Gimlio tenis 
sian hakilon en la mano, kaj Legolaso sian longan tranĉilon; 
ĉiuj liaj sagoj estis uzitaj. Kiam ili atingis la maldensejon, ili 
haltis mirigite; kaj poste ili stans momenton kun dolore 
klinitaj kapoj, ĉar ŝajnis al ili evidente, kio okazis. 

— Ve! — diris Legolaso, irinte al Aragorno. — Ni persekutis 
kaj mortigis multajn orkojn en la arbaro, sed ni pli utilus ĉi 
tie. Ni venis aŭdinte la kornon, sed tro malfrue, videble. 
Timeble vi grave vundiĝis. 

— Boromiro estas mortinta, — diris Aragorno. — Mi estas 
netuŝita, ĉar mi ne ĉeestis kun li. Li mortis defendante la 
hobitojn, dum mi estis sur la monteto. 

— La hobitojn! — ekkriis Gimlio. — Do kie ili estas? Kie estas 
Frodo? 

— Mi ne scias, — lace respondis Aragorno. — Antaŭ la morto 
Boromiro diris, ke la orkoj ligis ilin; laŭ lia opinio ili ne estis 
mortintaj. Mi sendis lin sekvi Gajan kaj Grinĉjon; sed mi ne 
demandis, ĉu Frodo aŭ Sam ĉeestis, ĝis tro malfrue. Ĉiu mia 
hodiaŭa faro rezultis misa. Kion fari nun? 

— Unue necesas prizorgi la falinton, — diris Legolaso. — Ne 
konvenas lasi lin kuŝanta kvazaŭ bestkadavro intertiuj fiaj 



orkoj. 


— Sed ni devas rapidi, — diris Gimlio. — Li ne volus, ke ni 
restu longe. Ni devas sekvi la orkojn, se restas espero, ke iuj 
el nia Kunularo estas vivaj kaptitoj. 

— Tamen ni ne scias, ĉu la Ringoportanto estas kun ili aŭ ne, 

— diris Aragorno. — Ĉu indas forlasi lin? Ĉu ni ne serĉu unue 
lin? Antaŭ ni estas aĉa elekto! 

— Do ni faru unue tion, kion nepras fari, — diris Legolaso. 

— Mankas al ni tempo kaj laboriloj por taŭge entombigi nian 
kamaradon aŭ starigi super li tumulon. Eble ŝtonamason ni 
povus konstrui. 

— Tia laboro estus longa kaj malfacila: mankas ŝtonoj 
uzeblaj pli proksime ol apudrivere, — diris Gimlio. 

— Do, ni kuŝigu lin en boato kune kun liaj armiloj, kaj la 
armiloj de liaj venkitaj malamikoj, — diris Aragorno. — Ni 
sendu lin al la Raŭrosa akvofalo kaj donu lin al Anduino. La 
Gondora Rivero almenaŭ zorgos, ke neniu fikreaĵo 
malhonoru liajn ostojn. 

Ili rapide traserĉis la kadavrojn de la orkoj, amasigante ties 
glavojn, fenditajn kaskojn kaj ŝildojn. 

— Vidu, — ekkriis Aragorno. — Jen ni trovas signojn! — El la 
amaso da minacaj armiloj li levis du tranĉilojn, foliklingajn, 
damaskenitajn peroro kaj ruĝo; kaj post plua serĉado li 
trovis ankaŭ la nigrajn ingojn, ornamitajn per etaj ruĝaj 
gemoj. — Ne orkaj iloj! Tiujn portis hobitoj. Sendube la orkoj 
prirabis ilin, sed timis reteni la tranĉilojn, ĉar ili sciis, kio ili 
estas: laboraĵoj de Okcidentio, envolvitaj persorĉaĵoj por 
misfartigi Mordoron. Nu, do, se ili ankoraŭ vivas, niaj amikoj 
estas senarmilaj. Mi prenos la jenaĵon, firme esperante 
redoni ilin. 



— Kaj mi, — diris Legolaso, — kunprenos ĉiujn sagojn 
troveblajn, ĉar mia sagujo malplenas. — Li traserĉis la 
amason kaj la ĉirkaŭan teron kaj trovis multajn, kiuj estis 
nedifektitaj kaj stange pli longaj ol la sagoj, kiujn la orkoj 
kutimis uzi. Li rigardis tre proksime ilin. 

Aragorno rigardis la mortigitojn kaj diris: 

— Ĉi tie kuŝas multaj nemordoranoj. luj venis el la nordo, el 
la Nebulecaj Montoj, se mi konas iom la orkojn kaj ties 
specojn. Kaj jen estas aliaj nekonataj al mi. Ilia ekipaĵo tute 
ne estas orkeca. 

Troviĝis kvargoblenaj soldatoj stature pli grandaj, malpalaj, 
oblikv-okulaj, kun dikaj kruroj kaj grandaj manoj. Ili estis 
armitaj per mallongaj larĝklingaj glavoj, ne per la kurbaj 
scimitaroj kutimaj ĉe orkoj; kaj ili havis pafarkojn taksusajn 
laŭ longo kaj laŭ formo similajn al pafarkoj de la homoj. Sur 
iliaj ŝildoj vidiĝis stranga blazono: blanka mano meze de 
nigra fono; sur la antaŭo de iliaj feraj kaskoj estis metita 
runo “S” forĝita el iu blanka metalo. 

— Tiajn signojn mi neniam antaŭe vidis, — diris Aragorno. 

— Kion ili signifas? 

— “S” signifas Saŭrono, — diris Gimlio. — Tion oni facile 
legas. 

— Ne! — diris Legolaso. — Saŭrono ne uzas elfajn runojn. 

— Li ankaŭ ne uzas sian propran nomon, nek permesas ĝin 
uzi skribe aŭ parole, — diris Aragorno. — Kaj blankon li ne 
uzas. Orkoj servantaj al Baraduro uzas la signon de la Ruĝa 
Okulo. — Momente li staris pensante. — “S” signifas 
Sarumano, mi supozas, — li diris finfine. — En Isengardo 
okazas misaĵoj, kaj la okcidento ne plu sekuras. Estas tiel, 
kiel Gandalfo timis: iel la perfidulo Sarumano sciiĝis pri nia 



vojaĝo. Tre verŝajne li ankaŭ scias pri la falo de Gandalfo. 
Persekutantoj el Morio eble evitis la atenton de Lorieno, aŭ 
eble ili ne trapasis tiun landon kaj venis al Isengardo laŭ 
aliaj vojoj. Orkoj vojaĝas rapide. Kaj Sarumano havas 
multajn rimedojn porekkoni novaĵojn. Ĉu vi memoras la 
birdojn? 

— Nu, mankas al ni tempo solvi enigmojn, — diris Gimlio. 

— Ni forportu Boromiron! 

— Sed poste ni devos solvi la enigmojn, se ni volas elekti 
ĝuste nian farotaĵon, — respondis Aragorno. 

— Eble ne troviĝas elekto ĝusta, — diris Gimlio. 

Per sia hakilo la gnomo tranĉis plurajn branĉojn. Tiujn oni 
kunligis per pafarkaj ŝnuroj kaj sternis siajn mantelojn sur la 
framon. Surtiu kruda kadavroportilo ili portis la korpon de 
sia kunulo ĝis la bordo kune kun elektitaj trofeoj de lia lasta 
batalo forsendotaj kun li. Kvankam la vojo estis mallonga, ili 
trovis la taskon nefacila, ĉar Boromiro estis homo tiel alta 
kiel forta. 

Aragorno restis apud la akvofluo, gardante la portilon, dum 
Legolaso kaj Gimlio rapidis perpiede reen al Part Galeno. 
Temis pri mejlo aŭ pli, kaj pasis iom da tempo antaŭ ol ili 
revenis, rapide padelante du boatojn laŭlonge de la bordo. 

— Stranga afero estas rakontenda! — diris Legolaso. 

— Troviĝis nur du boatoj sur la bordo. Ni trovis neniun 
postsignon de la tria. 

— Ĉu orkoj estintis tie? — demandis Aragorno. 

— Ni vidis neniun signon pri ili, — respondis Gimlio. — Kaj 
orkoj forprenus aŭ detruus ĉiujn boatojn, kaj krome la 
pakaĵojn. 



— Mi esploros la teron, kiam ni venos tien, — diris Aragorno. 
Ili kuŝigis Boromiron meze de 1' boato, kiu lin forportos. La 
grizan kapuĉon kaj la elfan mantelon ili faldis kaj metis sub 
lian kapon. Ili kombis liajn longajn malblondajn harojn kaj 
aranĝis ilin ĉe liaj ŝultroj. La ora zono de Lorieno ekbrilis 
ĉirkaŭ lia talio. Lian kaskon ili metis apude, kaj sur lia sino ili 
metis la fenditan kornon kaj la tenilon kaj splitojn de lia 
glavo; sub liajn piedojn ili metis la glavojn de liaj malamikoj. 
Poste, liginte la pruon al la poŭpo de I' alia boato, ili trenis 
lin sur la akvon. Triste ili remis laŭ la bordo, kaj enirinte la 
rapidan fluon ili pasis la verdan herbejon de Part Galeno. La 
abruptaj deklivoj de Tol Brandiro ardis: estis jam meze de I' 
posttagmezo. Dum ili iris suden, la fumo de Raŭroso leviĝis 
kaj tremetis antaŭ ili, ora nebuleto. La impeto kaj tondro de 
la akvofalo skuis la senventan aeron. 

Malĝoje ili liberigis la sepultan boaton: tie kuŝis Boromiro, 
trankvila, paca, glisante sur la sino de la fluanta akvo. La 
rivero akceptis lin, dum ili retenis la propran boaton per la 
remiloj. Li pasis ilin flose, kaj malrapide foriris lia boato, 
velkante kiel malhela punkto antaŭ la ora lumo, kaj poste ĝi 
malaperis subite, Raŭroso plu muĝis senŝanĝe. La Rivero 
akceptis Boromiron, filon de Denetoro, kaj oni ne plu vidis lin 
en Minaso Tirit, staranta kiel li antaŭe staris sur la Blanka 
Turego matene. Sed dum postaj tagoj en Gondoro estis 
dumlonge dirite, ke la elfa boato trarajdis la akvofalojn kaj la 
ŝaŭmantan lageton, kaj portis lin tra Osgiliado, trans la 
multbuŝan Anduinon, ĝis nokte sur la Grandan Maron sub la 
steloj. 

Dum kelka tempo la tri kunuloj restis silentaj, postrigardante 
lin. Tiam ekparolis Aragorno: 

— De la Blanka Turego oni elrigardos por li, — li diris, — sed 
li revenos nek de I' montaro nek de la maro. — Poste li 
ekkantis malrapide: 



Tra r kampoj de Rohano, kie longa herb' sin trovas, 
la okcidenta vent' promenas, ĉirkaŭ muroj blovas. 
“Kia novaĵ', ho vaga vent', el okcidento nuna? 

Ĉu Boromiron vidis vi per stela lum' aŭ luna?" — 

"Mi vidis lin rajdantan tra sep larĝaj grizaj rojoj; 
mi vidis lin marŝantan laŭ senhomaj terovojoj 
en ombrojn de la nordo. Poste pasis li de 1' vido. 

Ĉu kornon aŭdis norda vent' de 1' Denetora ido?" — 
"Ho Boromir', mi okcidenten gvatis for de I' muroj, 
sed vi ne venis el la vaka land' sen homaj spuroj". 

Poste kantis Legolaso: 

De I' ŝtonaj dunoj de la mar' la suda vento fuĝas; 
ĝi aŭdas kriĉojn de 1' mevar', kaj ĉe la pordo muĝas. 
"Kiaj novaĵoj el la sud', ho vent', vespere listas? 

Kie la bela Boromir'? Li tardas, kaj mi tristas". — 
"Min ne demandu, kie li — la ostoj ja tro multas 
sur la malhelaj bordoj, kie la ĉiel' tumultas; 
tiom trapasis Anduinon cele al la maro. 

Demandu al la norda vent' pri ties senditaro!" — 

"Ho Boromir'! De I' pord' la voj' kondukas al la sudo, 
sed vi ne venis kun la mevoj de la mar-elsputo". 

Poste kantis denove Aragorno: 

De I' Reĝa Pord' nordvento rajdas preter akvofalo; 
kaj fride ĉirkaŭ la tureg' aŭdiĝas korna knalo. 

"Kiajn novaĵojn el la nord' hodiaŭ vent' atestas? 

Kio pri brava Boromiro? Longe li forestas". — 

"Mi aŭdis lin sub Amon Hen. Li pruvis sian bravon. 
Ĝisakven oni portis la rompitajn ŝildon, glavon. 

La membrojn en fiera bel' sepultis oni ĝuste; 

Kaj ora Raŭros-akvofalo portis lin surbruste". — 

"Ho Boromir'! La Garda Tur' rigardos kun obstino 
al ora Raŭros-akvofalo ĝis la tempofino". 



Tiel ili finis. Poste ili turnis sian boaton kaj pelis ĝin laŭeble 
rapide kontraŭ la fluo reen ĝis Part Galeno. 

— Vi lasis al mi la orientan venton, — diris Gimlio, — sed 
nenion mi diros pri ĝi. 

— Tiel estas konvene, — diris Aragorno. — En Minaso Tirit 
oni toleras la orientan venton, sed oni ne petas de ĝi 
novaĵojn. Sed jam Boromiro laŭiris sian vojon, kaj ni devas 
senprokraste elekti la propran. 

Li rigardesploris la verdan herbejon, rapide, sed konscience, 
ofte kliniĝante teren. 

— Neniuj orkoj pasis sur tiu ĉi grundo. Krom tio, nenio estas 
kun certo videbla. Ĉiuj niaj paŝoj troviĝas, transire kaj 
retroire. Mi ne povas konkludi, ĉu iuj hobitoj revenis post 
kiam komenciĝis la serĉo por Frodo. — Li revenis al la bordo, 
proksime al kie la flueto el la fonto likiĝis en la riveron. — Ĉi 
tie estas kelkaj klaraj spuroj. Hobito paŝis en la akvon kaj 
returnen; sed mi ne povas konkludi, antaŭ kiom da tempo. 

— Kiel do vi solvas ĉi enigmon? — demandis Gimlio. 
Aragorno ne tuj respondis, sed reiris al la kampadejo kaj 
rigardis la pakaĵojn. 

— Du tornistroj mankas, — li diris, — kaj unu el ili certe estas 
tiu de Sam: ĝi estis iom granda kaj peza. Jen do la respondo: 
Frodo foriris boate, kaj akompanis lin lia servisto. Frodo certe 
revenis, dum ni ĉiuj forestis. Mi renkontis Samon 
suprenirantan kaj diris, ke li sekvu min; sed evidente li tion 
ne faris. Li divenis la intencon de sia mastro kaj revenis ĉi 
tien antaŭ ol Frodo ekiris. Tiu ne trovis facile postlasi Samon! 

— Sed kial li nin postlasis, kaj senmesaĝe? — diris Gimlio. 

— Jen, stranga faro! 



— Kaj faro kuraĝa, — diris Aragorno. — Sam pravis, ŝajnas al 
mi. Frodo ne volis konduki kun si amikon al morto en 
Mordoro. Sed li sciis, ke li devas iri mem. Okazis io post kiam 
li forlasis nin, kio venkis liajn timon kaj dubon. 

— Eble ĉasantaj orkoj trovis lin kaj li fuĝis, — diris Legolaso. 

— Li fuĝis, certe, — diris Aragorno, — sed mi opinias, ke ne 
de orkoj. — Sian opinion pri la kaŭzo de 1' subitaj decidiĝo 
kaj fuĝo de Frodo Aragorno ne esprimis. La lastajn vortojn de 
Boromiro li longe tenis sekretaj. 

— Nu, almenaŭ tiom nun klaras, — diris Legolaso. — Frodo 
ne plu troviĝas ĉi-flanke de I' rivero: preni la boaton povis 
nur li. Kaj Sam estas kun li; sian tornistron preni volus nur li. 

— Nia elekto do estas, — diris Gimlio, — aŭ preni la 
restantan boaton kaj sekvi Frodon, aŭ sekvi la orkojn 
perpiede. Ĉu tiel aŭ aliel, restas malmulte da espero. Ni jam 
perdis valorajn horojn. 

— Lasu min pensi! — diris Aragorno. — Kaj nun, ke mi elektu 
ĝuste, kaj ŝanĝu la misan sorton de tiu ĉi malfeliĉa tago! 

— Momente li staris silenta, kaj finfine diris: — Mi sekvos la 
orkojn. Mi gvidus Frodon al Mordoro kaj akompanus lin ĝis la 
fino; sed se mi nun serĉos lin en la sovaĝejo, necesos forlasi 
la kaptitojn al turmentado kaj morto. Mia koro fine parolas 
klare: la sorto de I' Portanto ne plu troviĝas en miaj manoj. 

La Kunularo finludis sian rolon. Tamen ni la restantoj ne 
rajtas forlasi niajn kunulojn dum restas al ni forto. Venu! Ni 
foriros nun. Postlasu ĉion nenecesan! Ni urĝe iros antaŭen 
tage kaj nokte! 

Ili eltrenis la lastan boaton kaj portis ĝin al la arboj. Ili metis 
sub ĝin ĉiujn posedaĵojn nebezonatajn kaj neporteblajn. 
Poste ili forlasis Parton Galenon. La posttagmezo jam velkis, 
dum ili revenis al la verdejo, kie pereis Boromiro. Tie ili 



retrovis la spurojn de la orkoj. Trovi ilin ne postulis multe da 
lerto. 

— Neniu alia popolo kulpas tian trampladon, — diris 
Legolaso. — ŝajnas, ke ili ĝuas tranĉi kaj disbati kreskaĵojn, 
kiuj eĉ ne baras al ili la vojon. 

— Malgraŭ tio ili iras tre rapide, — diris Aragorno, — kaj ili ne 
laciĝas. Kaj poste ni eble devostrovi la vojon surterenoj 
malmolaj kaj nudaj. 

— Nu, ni sekvu ilin! — diris Gimlio. — Ankaŭ gnomoj 
kapablas iri rapide, kaj ili ne laciĝas pli frue ol orkoj. Sed 
estos longa ĉasado, ili longe avantaĝas. 

— Jes, — diris Aragorno, — ni bezonos la tutan eltenemon de 
la gnomoj. Sed ek! Kun aŭ sen espero ni sekvu la spurojn de 
niaj malamikoj. Kaj ve al ili, se ni pruviĝos la pli rapidaj! Ni 
plenumos tian persekuton, kian oni taksos mirindaĵo inter la 
tri rasoj: elfoj, gnomoj kaj homoj. Antaŭen la tri ĉasantoj! 

Cervece li saltiris. Inter la arbojn li rapidis. Ĉiam antaŭen li 
gvidis ilin, senlaca kaj rapidega, ĉar lia menso jam estis 
senhezita. La arbaron ĉirkaŭ la lago ili postlasis. Longajn 
deklivojn ili supreniris, malhelajn, duregajn kontraŭ la ĉielo 
jam sunsubire ruĝa. Venis la krepusko. Ili forpasis, grizaj 
ombroj en ŝtonoza lando. 



2 


La rajdistoj el Rohano 

La krepusko profundiĝis. Nebuleto postkuŝis ilin inter la 
subaj arboj, kaj mornis sur la palaj randoj de Anduino, sed la 
ĉielo estis klara. Steloj ekaperis. La kreskanta luno estis en 
okcidento, kaj la ombroj de I' rokoj nigris. Ili alvenis la subon 
de ŝtonozaj deklivoj, kaj ilia iro pli lantis, ĉar la spuroj ne plu 
facile sekveblis. Ĉi tie la altaĵoj de Emin Muilo direktiĝis el la 
nordo suden laŭ du longaj spinoj falintaj. La okcidenta 
flanko de ambaŭ spinoj apikis kaj malfacilis, sed la orientaj 
flankoj malpli abruptis, sulkitaj de abundaj ravinetoj kaj 
mallarĝaj fendegaĵoj. La tutan nokton la tri kunuloj skrablis 
sur tiu osteca tero, grimpante ĝis la supro de I' unua kaj pli 
alta spino, kaj suben denove en la mallumon de profunda 
serpentumanta valo aliflanke. Tie dum la senmova friska 
horo antaŭ la aŭroro ili ripozis mallongan tempon. La luno 
jam delonge subeniris antaŭ ili, la steloj briletis supre; la 
unua taga lumo ankoraŭ ne alvenis trans la malhelajn 
montetojn malantaŭe. Provizore Aragorno ne sciis, kion fari: 
la orkaj spuroj malsupreniris en la valon, sed tie malaperis. 

— Kien ili turniĝis, laŭ via opinio? — diris Legolaso. — Ĉu 
norden porsekvi vojon pli rektan al Isengardo, aŭ Fangorno, 
se tien ili celas laŭ via supozo? Aŭ suden por trafi Entvaŝon? 

— Ili ne direktiĝis al la rivero, kie ajn ilia celo, — diris 
Aragorno. — Kaj krom se multo misas en Rohano, kaj multe 
plifortiĝis la potenco de Sarumano, ili sekvos la plej 
mallongan vojon troveblan trans la kampojn de I' rohananoj. 
Ni serĉu norde! 

La valeto direktiĝis kvazaŭ ŝtonoza trogo inter la firstitaj 
montetoj, kaj malabunda rojo fluis inter la rokoj ĉefunde. 
Klifo brovumis dekstre; maldekstre leviĝis grizaj deklivoj. 



malklaraj kaj ombrecaj en la malfrua nokto. Ili progresis 
norden tra mejlo aŭ pli. Aragorno serĉadis, klinite al la tero 
inter la faldaĵoj kaj ravinetoj kondukantaj supren al la 
okcidenta spino. Legolaso troviĝis iom antaŭe. Subite la elfo 
ekkriis kaj la aliaj venis al li kurante. 

— Ni jam atingis kelkajn el la ĉasatoj, — li diris. — Rigardu! 

— Li fingromontris, kaj ili vidis, ke tio, kion ili pli frue supozis 
rokoj kuŝantaj ĉe la subo de I' deklivo, estis kunpremiĝantaj 
kadavroj. Tie kuŝis kvin mortaj orkoj. Ili estis hakitaj per 
multaj kruelaj batoj, kaj du estis senkapigitaj. La tero 
malsekis pro ilia malhela sango. 

— Jen alia enigmo! — diris Gimlio. — Sed por ĝi necesas la 
taga lumo, kaj ĝis tiam ni ne povas atendi. 

— Nu tamen, kiel ajn oni interpretas ĝin, tio ŝajnas ne 
malesperiga, — diris Legolaso. — Malamikoj de la orkoj tre 
verŝajne estas amikoj niaj. Ĉu loĝas iuj personoj en tiuj ĉi 
montoj? 

— Ne, — diris Aragorno. — La rohananoj malofte venas ĉi 
tien, kaj tre malproksime estas de Minaso Tirit. Povas esti, ke 
ĉasis ĉi tie iu homgrupo pro kialoj al ni nekonataj. Tamen 
ŝajnas al mi, ke ne. 

— Kion vi opinias? — diris Gimlio. 

— Mi opinias, ke la malamikoj kunportis kun si proprajn 
malamikojn, — respondis Aragorno. — Ĉi tiuj estas nordaj 
orkoj de tre malproksime. Inter la mortigitoj troviĝas neniu el 
la grandaj orkoj kun la strangaj insignoj. Okazis kverelo, mi 
konjektas: tio ne maloftas ĉe tiu ĉi fispecio. Eble okazis 
disputo pri la sekvota vojo. 

— Aŭ pri la kaptitoj, — diris Gimlio. — Ni esperu, ke ne finis 
la vivon ĉi tie ankaŭ ili. 



Aragorno priserĉis la teron tra larĝa cirklo, sed ne troveblis 
pluaj spuroj de la lukto. Ili pluiris. Jam la orienta ĉielo 
ekpaliĝis; la steloj velkis, kaj griza lumo malrapide 
plifortiĝis. lom pli norde ili alvenis terfaldaĵon, en kiu eta 
rojo, fale kaj serpentume, estis tranĉinta ŝtonozan padon 
suben en la valon. En tiu kreskis arbustoj, kaj sur la flankoj 
estis bedoj da herbo. 

— Fine! — diris Aragorno. — Jen la spuroj serĉitaj! Supren laŭ 
tiu ĉi rojo: tiun vojon sekvis la orkoj post sia debato. 

Rapide la ĉasantoj nun sin turnis kaj laŭiris la novan padon. 
Kvazaŭ freŝaj post tutnokta ripozo ili saltis de ŝtono al ŝtono. 
Fine ili atingis la supron de I' griza monteto, kaj subita vento 
trablovis iliajn harojn kaj movigis iliajn mantelojn: frida 
aŭrora vento. 

Returniĝinte ili vidis trans la rivero la malproksimajn 
montojn ĉenditaj. Tago ensaltis la ĉielon. La ruĝa rando de 1' 
suno leviĝis super la ŝultrojn de 1' malhela lando. Antaŭ ili en 
la okcidento la mondo kuŝis senmova, senforma kaj griza: 
sed, jam dum ili rigardis, la ombroj de I' nokto velkis, la 
koloroj de la vekiĝanta tero revenis: verdo trafluis la larĝajn 
herbejojn de Rohano, muaris la blankaj nebuletoj en la 
akvovaletoj; kaj fore maldekstre, je tridek leŭgoj aŭ pli, blua 
kaj purpura staris la Blanka Montaro, leviĝanta al pintoj 
gagataj kaptuŝitaj de briletaj neĝoj, tinkturitaj de la matena 
ruĝo. 

— Gondoro! Gondoro! — kriis Aragorno. — Se nur mi 
rigardus vin denove en horo pli feliĉa! Ankoraŭ ne kuŝas mia 
vojo suden al viaj helaj riveretoj. 

Gondor'! Gondoro, kie blovis vento okcidenta, 
ĉe r montoj kaj la maro; la lum' sur Arb' Arĝenta 
falis kiel hela pluvo al la Reĝ-gazono. 



Fieraj muroj! Blankaj turoj! Oraj kron' kaj trono! 

Ho Gondor'! ĉu iam plu vidiĝos Arb' Arĝenta, 
aŭ al mont' kaj maro blovos vento okcidenta? 

— Jam ni iru! — li diris, fortrenante siajn okulojn de la sudo, 
kaj elrigardante okcidenten kaj norden al la vojo devige 
plandota. 

La firsto, sur kiu staris la kunuloj, descendis apike antaŭ iliaj 
piedoj. Sub ĝi je pli ol dudek klaftoj, troviĝis breto larĝa kaj 
malglata, kiu subite finiĝis je la rando de apika klifo: la 
Orienta Muro de Rohano. Tiel finiĝis Emin Muilo, kaj antaŭ ili 
etendiĝis la verdaj herbejoj de la rohananoj ĝis la ekstremo 
de vidivo. 

— Rigardu! — kriis Legolaso, indikante supren en la palan 
ĉielon. — Jen denove la aglo! Gi estas tre alte. Gi ŝajnas 
forflugi nun, el tiu ĉi lando norden denove. Gi iras rapidege. 
Rigardu! 

— Ne, eĉ miaj okuloj ne povas vidi ĝin, bona Legolaso, 

— diris Aragorno. — Gi ja devas esti tre alte. Mi scivolas, kia 
estas ĝia komisio, se temas pri la sama birdo, kiun mi vidis 
pli frue. Sed vidu! mi povas vidi ion pli proksiman kaj pli 
urĝan; io moviĝas trans la ebenaĵon! 

— Multo, — diris Legolaso. — Gi estas multnombra 
piedirantaro; sed nenion plian mi povas diri, nek vidi, kia 
specio ili estas. Ili foras multajn leŭgojn: dek du, mi 
konjektas, sed la plateco de la ebenaĵo malfacile 
mezureblas. 

— ŝajnas al mi tamen, ke ni jam ne bezonas spurojn por 
indiki la irotan vojon, — diris Gimlio. — Ni trovu vojon suben 
al la kampoj laŭeble rapide. 



— Dubinde, ke vi trovos padon pli rapidan ol tiu de la orkoj 
elektita, — diris Aragorno. 

Nun ili sekvis la malamikojn en la klara taglumo. Ŝajnis, ke la 
orkoj urĝe progresis kiel eble plej haste. De tempo al tempo 
la persekutantoj trovis aĵojn faligitajn aŭ forĵetitajn: 
nutraĵsakoj, ŝeloj kaj krustoj de malmola griza pano, ŝirita 
nigra mantelo, peza fernajla ŝuo rompita pro la ŝtonoj. La 
spuroj gvidis ilin norden laŭ la supro de la klifego, kaj finfine 
ili alvenis profundan fendaĵon tranĉitan en la rokaĵo per rojo, 
kiu plaŭdis laŭte malsupren. En la mallarĝan ravinon 
descendis kruda pado ŝtuparece ĝis la ebenaĵo. 

Sube ili alvenis strange subite al la herbejo de Rohano. Tiu 
ŝvelis verdmare ĝis la piedo mem de Emin Muilo. La falanta 
rojo malaperis en profundan kreskaĵon el kresoj kaj akvo- 
plantaĵoj, kaj ili povis aŭdi ĝin fortinti en verdaj tuneloj, laŭ 
longaj malabruptaj deklivoj al la marĉejoj de la malproksima 
Entvaŝa Valo. Ili ŝajnis esti lasintaj la vintron kroĉiĝanta al la 
malantaŭaj montetoj. Ĉi tie la aero estis pli malmola kaj pli 
varma, kaj sentrude parfumanta, kvazaŭ la printempo jam 
estiĝus kaj la suko denove ekfluus en plantaĵoj kaj folioj. 
Legolaso profunde enspiris, kvazaŭ iu kiu trinkus ampleksan 
glutaĵon post longa soifado en malfekundaj lokoj. 

— Ha! la odoro verda! — li diris. — Pli profitas ol multe da 
dormado. Ni kuru! 

— Malpezaj kruroj povas kuri rapidege ĉi tie, — diris 
Aragorno. — Pli rapide, eble, ol ferŝuitaj orkoj. Nun ni havas 
eblon malpliigi ties avantaĝon! 

Ili iris spalire, kurante kvazaŭ dogoj pro forta aromo, kaj en 
iliaj okuloj estis arda lumo. Preskaŭ rekte okcidenten la larĝa 
falĉvojo de la marŝantaj orkoj tramplis sian malbelan 
fendon; la dolĉa herbo de Rohano estis kontuzita kaj 



nigrigita pro ilia pasado. Baldaŭ Aragorno eligis krion kaj 
turniĝis flanken. 

— Atendu! — li kriis. — Ankoraŭ ne sekvu min! 

Li kuris rapide dekstren, for de la ĉefvojo; ĉar li ekvidis 
piedsignojn, kiuj iris tiudirekten, disbranĉiĝintaj de la aliaj, 
signoj de etaj senŝuaj piedoj. Tiuj tamen ne diste iris antaŭ 
ol ilin surtretis orkaj spuroj, kiuj ankaŭ lasis la ĉefvojon 
antaŭe kaj malantaŭe, kaj poste ili rekurbiĝis abrupte kaj 
perdiĝis en la tramplado. Ĉe la plej malproksima limo 
Aragorno kliniĝis kaj kaptis ion en la herbo; poste li 
retrokuris. 

— Jes, — li diris, — ili estas tute klaraj: piedsignoj de hobito 
De Grinĉjo, mi opinias. Li pli etas ol la alia. Kaj vidu jenon! 

— Li levis ion, kio ekbriletis en la sunlumo. Gi aspektis kiel 
nove-aperta folio de fago, bela kaj stranga en tiu senarba 
ebenaĵo. 

— Broĉo de elfa mantelo! — ekkriis kune Legolaso kaj 
Gimlio. 

— Ne sencele falas la folioj de Lorieno, — diris Aragorno. 

— Tio ĉi ne falis hazarde: ĝi estis forĵetita kiel signo al 
eventualaj sekvontoj. Mi opinias, ke tiucele Grinĉjo forkuris 
de I' ĉefrojo. 

— Tiuokaze li almenaŭ estis viva, — diris Gimlio. — Kaj li 
povis utiligi sian spriton kaj ankaŭ siajn krurojn. Tio estas 
kuraĝiga. Ne vane ni persekutas. 

— Ni esperu, ke li ne tro kare pagis sian aŭdacon, — diris 
Legolaso. — Ek! Ni pluiru! La penso, ke tiuj gajaj junuloj 
estas pelataj kvazaŭ brutoj, bruligas mian koron. 



La suno grimpis ĝis la zenito kaj poste iris malrapide suben 
sur la ĉielo. Malpezaj nuboj supreniĝis el la maro en la 
malproksima sudo kaj forbloviĝis per venteto. La suno sinkis. 
Ombroj leviĝis malantaŭe kaj etendis longajn brakojn al la 
oriento. Daŭre la persekutantoj eltenis. Pasis jam unu tago, 
depost kiam Boromiro venkiĝis, kaj la orkoj daŭre troviĝis tre 
antaŭe. Ili ne plu vidiĝis sur la plataj ebenaĵoj. 

Kiam noktombro envolvis ilin, Aragorno haltis. Nur dufoje 
dum la taga marŝo ili estis mallonge ripozintaj, kaj dek du 
leŭgoj nun apartigis ilin de tiu orienta murego, sur kiu ili 
staris tagiĝe. 

— Ni venis finfine al elekto malfacila, — li diris. — Ĉu ni 
ripozu nokte, aŭ ni pluiru, dum eltenas niaj volo kaj forto? 

— Krom se ripozos ankaŭ niaj malamikoj, ili nin postlasos tre 
malproksime, se ni haltos por dormi, — diris Legolaso. 

— Ĉu eĉ orkoj devas ripozi dum marŝado? — diris Gimlio. 

— Malofte orkoj vojaĝas nekaŝite sub la suno, tamen tiuj 
faras tion, — diris Legolaso. — Certe ili ne ripozos nokte. 

— Sed se ni marŝos nokte, ni ne povos sekvi iliajn spurojn, 

— diris Gimlio. 

— La vojo estas rekta kaj turniĝas nek dekstren nek 
maldekstren, kiom kapablas vidi miaj okuloj, — diris 
Legolaso. 

— Eble mi povus gvidi vin konjekte en la mallumo kaj teni la 
linion, — diris Aragorno, — sed se ni devius, aŭ ili turniĝus 
flanken, poste kiam venus la lumo, eble okazus multe da 
prokrasto, antaŭ ol la spuroj estus retrovitaj. 



— Kaj pripensindas ankaŭ jeno, — diris Gimlio: — nur tage ni 
povos vidi, ĉu iuj spuroj flanken iras. Se eskapus kaptito, aŭ 
se unu estus forportita, ni diru orienten al la Granda Rivero, 
al Mordoro, ni eble preterpasus la spurojn senscie. 

— Tio veras, — diris Aragorno. — Sed se mi senerare 
interpretas tiujn jam pasitajn signojn, la orkoj de la Blanka 
Mano venkis, kaj la tuta bando nun direktiĝas al Isengardo. 
Ilia aktuala direkto konfirmas tion. 

— Sed estus malprudente certi pri iliaj interkonsiliĝoj, 

— diris Gimlio. — Kaj kio pri eskapo? En mallumo ni 
preterpasus la spurojn, kiuj gvidis vin al la broĉo. 

— La orkoj duoble atentos post tio, kaj la kaptitoj pli lacos, 

— diris Legolaso. — Ne plu okazos eskapo, krom se ni ĝin 
aranĝos. Kiel fari tion estas nekonjekteble, sed unue ni 
devos atingi ilin. 

— Tamen eĉ mi, gnomo multe vojaĝinta kaj ne la malplej 
hardita el mia raso, ne povas kuri la tutan vojon ĝis 
Isengardo senpaŭze, — diris Gimlio. — Ankaŭ en mi brulegas 
la koro, kaj mi estus ekirinta pli frue; sed nun mi devas iom 
ripozi por poste kuri pli bone. Kaj se ni ripozu, la blinda 
nokto plej konvenas portio. 

— Mi ja diris, ke la elekto estas malfacila, — diris Aragorno. 

— Kiel ni finu ĉi diskuton? 

— Vi estas nia gvidanto, — diris Gimlio, — kaj vi lertas pri 
ĉasado. Elektu vi. 

— Mia koro ordonas pluiri, — diris Legolaso. — Sed necesas, 
ke ni agu komune. Mi faros laŭ via decido. 

— Vi donas la elekton al mallerta elektanto, — diris 
Aragorno. — De kiam ni trapasis Argonaton, ĉiuj miaj elektoj 



misis. — Li silentiĝis, rigardante longtempe norden kaj 
okcidenten en la densiĝantan nokton. — Ni ne marŝos en la 
mallumo, — li diris finfine. — La danĝero maltrafi la vojon aŭ 
signojn de alies venado-irado ŝajnas al mi granda. Se la luno 
havigus sufiĉe da lumo ni utiligus ĝin, sed ve! ĝi malleviĝas 
frue kaj ankoraŭ junas kaj palas. 

— Kaj hodiaŭ nokte ĝi estas ĉiuokaze vualita, — Gimlio 
murmuris. — Se nur la Damo donintus al ni lumon, tian 
donacon, kian ŝi donis al Frodo! 

— Ĝi pli necesos tie, kie ĝi estas donita, — diris Aragorno. 

— Ĉe li troviĝas la aŭtentika serĉo. La nia estas bagatela 
inter la aktualaj faroj. Vana persekuto ekde la komenco, 
eble, kiun neniu mia elekto povas fuŝi aŭ fliki. Nu, mi elektis. 
Do, ni uzu la tempon laŭeble plej trafe! 

Li sin ĵetis teren kaj tuj endormiĝis, ĉar li ne dormis post ilia 
nokto sub la ombro de Tol Brandiro. Antaŭ ol aŭroro estis 
surĉiela li vekiĝis kaj stariĝis. Gimlio plu dormis profunde, 
sed Legolaso staris rigardante norden en la mallumon, 
pensema kaj silenta kiel juna arbo en senventa nokto. 

— Ili estas tre tre malproksimaj, — li diris malĝoje, sin 
turnante al Aragorno. — Mi scias en la koro, ke ili ne ripozos 
ĉi-nokte. Nur aglo povus atingi ilin nun. 

— Malgraŭ tio ni daŭre persekutos laŭ niaj kapabloj, — diris 
Aragorno. Kliniĝante li vekis la gnomon. — Ek! Ni devas iri, 

— li diris. — La postaromo forvelkiĝas. 

— Sed estas ankoraŭ mallume, — diris Gimlio. — Eĉ Legolaso 
sur montopinto ne povus vidi ilin ĝis la suno leviĝos. 

— Timeble ili preterpasis mian vidivon de sur monto aŭ 
ebenaĵo, sub luno aŭ suno, — diris Legolaso. 



— Kie vidivo ne kapablas, la tero eble havigos al ni 
informojn, — diris Aragorno. — La tero nepre ĝemas sub iliaj 
malmolaj plandoj. — Li etendis sin sur la teron kun la orelo 
premita al la herbaĵo. Li kuŝis tie senmove, tiel longe, ke 
Gimlio scivolis, ĉu li svenis aŭ reendormiĝis. Aŭroro venis 
muare, kaj malrapide kreskis ĉirkaŭ ili griza lumo. Finfine li 
stariĝis, kaj nun la amikoj povis vidi lian vizaĝon: ĝi estis 
pala kaj streĉita, kaj li aspektis ĝenata. 

— La tera rumoro estas malklara kaj konfuzita, — li diris. 

— Sur ĝi marŝas nenio en ĉirkaŭaĵo de multaj mejloj. 
Mallaŭtaj kaj foraj estas la piedoj de niaj malamikoj. Sed 
laŭtas hufoj de ĉevaloj. Venas en mian kapon, ke mi aŭdis 
tiujn, eĉ dum mi kuŝis dormante sur la tero, kaj ili ĝenis 
miajn sonĝojn: ĉevaloj galopantaj, pasante en la okcidento. 
Sed jam ili pli malproksimiĝas de ni rajdante norden. Mi 
scivolas, kio okazas en tiu ĉi lando! 

— Ni ekiru! — diris Legolaso. 

Tiel komenciĝis la tria tago de ilia persekutado. Dum longaj 
horoj sub nuboj kaj intermita sunlumo ili apenaŭ paŭzis, jen 
paŝegante, jen kurante, kvazaŭ nenia laceco povis estingi la 
ardon, kiu brulis en ili. Ili malofte parolis. Tra la vasta soleco 
ili pasis, kaj iliaj elfaj manteloj fadis kontraŭ fono de la grize 
verdaj kampoj; eĉ en la friska sunlumo tagmeza malmultaj 
krom elfaj okuloj rimarkus ilin, ĝis ili proksimus. Ofte en la 
koro ili dankis al la Damo de Lorieno pro la donacitaj 
lembasoj, ĉartion ili povis manĝi kaj trovi freŝan forton eĉ 
dum la kurado. 

La tutan tagon la spuroj de la malamikoj direktiĝis rekte 
antaŭen, irante nord-okcidenten seninterrompe kaj 
sendevie. Kiam denove la tago proksimiĝis al sia fino, ili 
alvenis longajn senarbajn deklivojn, kie la tero leviĝis, 
ŝvelante supren al linio de malaltaj ĝibaj altaĵetoj antaŭe. La 



orkaj spuroj iĝis malpli klaraj, kiam ili kurbiĝis norden 
direkte al ili, ĉar la tero pli malmoliĝis kaj la herbo pli 
mallongiĝis. Fore maldekstre serpentumis Entvaŝo, arĝenta 
fadeno surverda planko. Nenio moviĝanta videblis. Ofte 
Aragorno miris, ke ili vidis nenian signon pri bestoj aŭ 
homoj. La loĝejoj de la rohananoj plejparte troviĝis multajn 
leŭgojn foren la sudo, sub la arbarumitaj tegmentorandoj de 
la Blankaj Montoj, nun kaŝitaj en nebulo kaj nuboj. Tamen la 
ĉevalmastroj antaŭe paŝtigis multajn gregojn kaj virĉevalojn 
en la Orientujo, ĉi tiu orienta regiono de ilia regno, kaj tie la 
paŝtistoj multe vagadis, loĝante en kampadejoj kaj tendoj eĉ 
vintre. Sed nun la tuta lando estis senhoma, kaj regis 
silento, kiu ne ŝajnis la kvieto de paco. 

En la krepusko ili denove haltis. Jam duoble dek du leŭgojn 
ili trapasis sur la ebenaĵoj de Rohano, kaj la muro de Emin 
Muilo estis malaperinta en la ombroj de 1' oriento. La juna 
luno briletis sur nebuleca ĉielo, sed ĝi havigis malmulte da 
lumo, kaj la steloj estis vualitaj. 

— Nun mi plej bedaŭras ripoztempon aŭ ĉiun halton dum 
nia ĉasado, — diris Legolaso. — La orkoj forkuris antaŭ ni, 
kvazaŭ la vipoj de Saŭrono mem estus malantaŭ ili. Timeble 
ili jam atingis la arbaregon kaj la malhelajn montetojn, kaj 
jam nun eniras en la ombrojn de la arboj. 

Gimlio grincigis siajn dentojn. 

— Jen amara fino de nia espero kaj de nia tuta penado! — li 
diris. 

— De espero eble, sed ne de penado, — diris Aragorno. — Ni 
ne returniĝos ĉi tie. Tamen mi lacegas. — Li retrorigardis al la 
vojo trapasita, al la nokto oriente pliprofundiĝanta. — lo 
stranga influas en tiu ĉi lando. Mi malfidas la silenton. Mi 
malfidas eĉ la palan lunon. La steloj apenaŭ videblas; kaj mi 



estas tiel lacega, kiel mi malofte estis antaŭe, lacega kiel 
neniu disirulo devus esti, kiam klaraj spuroj sekvendas. la 
volo subtenas rapidige niajn malamikojn kaj starigas antaŭ 
ni nevideblan barilon: lacego pli en la koro ol en la membroj. 

— Vere! — diris Legolaso. — Tion mi scias ekde kiam ni 
descendis de Emin Muilo. Ĉartiu volo estas ne malantaŭ ni, 
sed antaŭ ni. — Li fingromontris foren tra la lando Rohano en 
la malheliĝantan okcidenton sub la falĉilforma luno. 

— Sarumano! — murmuris Aragorno. — Sed li ne retroenigos 
nin! Halti ni devos ankoraŭ unufoje; ĉarvidu! eĉ la luno 
enfalas densiĝantan nubon. Sed norde kuŝas nia vojo inter 
monteto kaj marĉo kiam la tago revenos. 

Kiel antaŭe Legolaso estis la unua stariĝinto, se efektive li eĉ 
dormis. 

— Vekiĝu! Vekiĝu! — li kriis. — Estas ruĝaŭrore. Strangaj 
aferoj atendas nin apud la arbarega rando. Ĉu bonaj, ĉu 
misaj, tion mi ne scias; sed ni estas vokitaj. Vekiĝu! 

La aliaj saltleviĝis, kaj preskaŭ tuj ili ekvojaĝis. Lante 
proksimiĝis la montetoj. Ankoraŭ mankis unu horo antaŭ la 
tagmezo, kiam ili ĝisvenis ilin: verdaj deklivoj leviĝantaj al 
nudaj firstoj, kiuj etendiĝis en linio rekte norden. Sube la 
tero estis seka kaj la herbo mallonga, sed longa strio de 
sinkinta grundo, proksimume dek mejlojn larĝa, kuŝis inter 
ili kaj la rivero vaganta profunde en malklaraj densejoj 
fragmitaj kaj junkaj. Guste okcidente de I' plej suda deklivo 
troviĝis granda ringo, kie la grundo estis ŝirita kaj batita de 
multaj tramplaj piedoj. El ĝi etendiĝis denove la orkaj spuroj, 
turniĝante norden laŭ la sekaj orloj de I' montetoj. Aragorno 
haltis kaj proksime ekzamenis la signojn. 

— Ili ripozis ĉi tie kelkan tempon, — li diris, — sed eĉ la 
antaŭeniraj signoj estasjam malnovaj. Timeble via koro 



parolis veron, Legolaso: jam pasis trioble dek du horoj, laŭ 
mia konjekto, de kiam staris la orkoj, kie ni nun staras. Se ili 
pluiris samrapide, ili do hieraŭ je sunsubiro alvenis la bordon 
de Fangorno. 

— Mi vidas nenion norde kaj okcidente krom herbon 
fadiĝantan en nebulon, — diris Gimlio. — Ĉu ni povus vidi la 
arbaregon se ni grimpus la montetojn? 

— Ĝi ankoraŭ tre malproksimas, — diris Aragorno. — Se mi 
ĝuste memoras, tiuj montoj etendiĝas ok leŭgojn aŭ pli al la 
nordo, kaj poste nord-oriente al la elfluejo de Entvaŝo 
ankoraŭ etendiĝas larĝa tereno, ankoraŭ dek kvin leŭgojn 
eble. 

— Nu, ni pluira, — diris Gimlio. — Miaj kruroj devos forgesi la 
leŭgojn. Ili tion farus des pli volonte se mia koro estus malpli 
peza. 

La suno estis sinkanta, kiam finfine ili proksimiĝis al la 
montetlinio. Dum multaj horoj ili marŝis senripoze. Nun ili 
progresis malrapide, kaj la dorso de Gimlio estis kurbiĝinta. 
Rokduraj estas la gnomoj laborantaj aŭ vojaĝantaj, sed tiu 
senfina ĉasado komencis elĉerpi lin, dum espero tute velkis 
en lia koro. Aragorno marŝis malantaŭ li, morna kaj silenta, 
kliniĝante de tempo al tempo por ekzameni iun signon aŭ 
skrapaĵon sur la grundo. Nur Legolaso paŝis kiel ĉiam 
malpeze, liaj piedoj ŝajne apenaŭ premis la herbon, 
postlasante neniujn spurojn, dum li pasis; sed el la vojpano 
de la elfoj li ĉerpis tiom da nutraĵo, kiom li bezonis, kaj li 
povis dormi, se tion povas nomi dormo la homoj, ripozigante 
sian menson laŭ la strangaj padoj de elfaj sonĝoj, eĉ dum li 
marŝis apertokule en la lumo de la mondo. 

— Ni supreniru surtiun ĉi verdan monteton! — li diris. 
Lacege ili sekvis lin, grimpante la longan deklivon, ĝis ili 



alvenis la supron. Tiu estis ronda monteto glata kaj nuda, 
staranta aparte, la plej norda el la montetaro. La suno sinkis, 
kaj la vesperaj ombroj falis kurtenece. Ili troviĝis solaj en 
griza senforma mondo sen signo aŭ mezuro. Nur 
malproksime nord-okcidente estis mallumo pli profunda 
kontraŭ la velkanta lumo: la Nebulecaj Montoj kaj la suba 
arbarego. 

— Nenion ni povas vidi por gvidi nin tien, — diris Gimlio. 

— Nu, denove ni devas halti kaj foruzi la nokton. Iĝas 
malvarme! 

— Ventas el nordo elde la neĝo, — diris Aragorno. 

— Kaj antaŭ la mateno ventos el la oriento, — diris Legolaso. 

— Sed ripozu, se tio necesas al vi. Tamen ne forĵetu ĉian 
esperon. Morgaŭ estas nekonata. Konsilo ofte troveblas ĉe la 
sunleviĝo. 

— Tri sunoj jam leviĝis dum nia ĉasado kaj neniun konsilon 
alportis, — diris Gimlio. 

La nokto pli kaj pli fridiĝis. Aragorno kaj Gimlio dormis 
intermite, kaj kiam ajn ili vekiĝis, ili vidis Legolason staranta 
apude, aŭ marŝanta tien-reen, mallaŭte kantante al si en sia 
propra lingvo, kaj dum li kantis la blankaj steloj ekaperis sur 
la malmola nigra volbo supre. Tiel pasis la nokto. Kune ili 
rigardis la tagiĝon malrapide kreskantan sur la ĉielo, nun 
nuda kaj sennuba, ĝis finfine okazis la sunleviĝo. Tiu estis 
pala kaj klara. La vento blovis el la oriento, kaj ĉiuj nebuletoj 
estis forruliĝintaj; larĝaj terenoj kuŝisĉirkaŭ ili en la amara 
lumo. 

Antaŭe kaj oriente ili vidis la ventoplenajn altejojn de la 
Rohana montetaro, kiun ili jam ekvidis antaŭ multaj tagoj de 
apud la Granda Rivero. Nord-okcidente embuskis la malhela 
arbarego Fangorno; malproksimaj ankoraŭ dek leŭgojn staris 



ĝiaj ombrecaj randoj, kaj ĝiaj pli malproksimaj deklivoj 
forfadis en la distan bluon. Post ĝi ekbriletis tre 
malproksime, kvazaŭ flosanta surgriza nubo, la blanka 
supro de alta Metedraso, la lasta pinto de la Nebulecaj 
Montoj. El la arbarego fluis renkonte al ili Entvaŝo, ties fluo 
nun estis rapidega kaj streta, kaj la bordoj profunde fenditaj. 
La orkaj spuroj turniĝis de la montetaro tiudirekten. 

Sekvante persiaj akraj okuloj la vojon al la rivero kaj poste 
la riveron retro al la arbarego, Aragorno vidis ombron sur la 
malproksima verdo, malhelan rapidhastan malprecizaĵon. Li 
ĵetis sin sur la teron kaj denove aŭskultis atente. Sed 
Legolaso staris apud li, ombrante siajn helajn elfajn okulojn 
per sia longa gracila mano, kaj li vidis ne ombron, nek 
malprecizaĵon, sed malgrandajn rajdantajn figurojn, multajn 
rajdistojn, kaj matena ekbrilo sur iliaj lancopintoj similis 
ekbrilon de etegaj steloj ekster la rando de mortemula 
vidivo. Tre fore malantaŭ ili leviĝis malhela fumo je 
maldensaj bukliĝantaj fadenoj. 

Silento regis en la dezertaj kampoj, kaj Gimlio povis aŭdi la 
aeron moviĝanta inter la herboj. 

— Rajdistoj! — kriis Aragorno saltstariĝante. — Multaj 
rajdistoj sur rapidegaj ĉevaloj alvenas nin! 

— Jes, — diris Legolaso, — cent kvin da ili. Flavaj estas ties 
hararoj, kaj brilaj estas ties lancoj. Ilia ĉefo estas tre alta. 

Aragorno ridetis: 

— Akravidas I' okuloj de la elfoj. 

— Ne! La rajdistoj malproksimas ne multe pli ol kvin leŭgojn, 

— diris Legolaso. 



— Ĉu kvin leŭgojn aŭ unu, — diris Gimlio, — ni ne povas 
eskapi de ili en tiu ĉi nuda lando. Ĉu ni atendu ilin ĉi tie aŭ 
pluiru sur nia vojo? 

— Ni atendu, — diris Aragorno. — Mi lacegas, kaj nia ĉaso 
malsukcesis. Aŭ almenaŭ aliaj devancis nin; ĉartiuj rajdistoj 
retrorajdas laŭ la orkaj postsignoj. Eble ni ricevos de ili 
informojn. 

— Aŭ lancojn, — diris Gimlio. 

— Tri seloj malplenas, sed hobitojn mi ne vidas, — diris 
Legolaso. 

— Mi ne diris, ke ni ricevos informojn bonajn, — diris 
Aragorno. — Sed ĉu malbonajn aŭ bonajn, ni ilin atendos ĉi 
tie. 

La tri kunuloj nun lasis la montetosupron, kie ili eble 
prezentus facilan celon kontraŭ la pala ĉielo, kaj ili marŝis 
malrapide suben laŭ la norda deklivo. lom supre de la 
deklivpiedo ili haltis, kaj volvinte sin per siaj manteloj ili side 
kunkaŭris sur la senkoloriĝinta herbo. La tempo pasis lante 
kaj peze. La vento malfortis kaj penetremis. Gimlio estis 
maltrankvila. 

— Kion vi scias pri tiuj rajdistoj, Aragorno, — li diris. — ĉu ni 
sidas ĉi tie atendante subitan morton? 

— Mi foje estis inter ili, — respondis Aragorno. — lli estas 
fieraj kaj obstinaj, sed ili estas lojalaj, pense kaj fare 
malavaraj; aŭdacaj sed ne kruelaj; saĝaj sed malkleraj, 
librojn ne verkante, sed kantante multajn kantojn, laŭ 
maniero de la homidoj antaŭ la Jaroj Malhelaj. Sed mi ne 
scias, kio okazis ĉi tie lastatempe, nek kia eble estas la 
animstato de la rohananoj nun inter la perfidulo Sarumano 
kaj la minaco de Saŭrono. Ili jam delonge estas amikoj de la 



gondora popolo, kvankam ili ne parencas ilin. Okazis dum la 
forgesitaj jaroj de la pratempo, ke Eorlo la Juna kondukis ilin 
el la nordo, kaj ili parencas pli vere al la Bardidoj de Dalo, kaj 
al la Beornidoj de 1' Arbaro, inter kiuj ankoraŭ videblas 
multaj homoj altaj kaj belaj, kiaj estas la rajdistoj el Rohano. 
Almenaŭ ili ne amas la orkojn. 

— Sed Gandalfo parolis pri onidiro, ke ili pagas tributon al 
Mordoro, — diris Gimlio. 

— Tion mi ne pli ol Boromiro kredas, — respondis Aragorno. 

— Vi baldaŭ ekscios la veron, — diris Legolaso. — Jam ili 
proksimiĝas. 

Fine eĉ Gimlio povis aŭdi la lontanan baton de galopantaj 
hufoj. La rajdistoj, sekvante la postsignojn, turniĝis disde la 
rivero kaj proksimiĝis la montetojn. Ili rajdis ventrapide. 

Nun la krioj de klaraj fortaj voĉoj aŭdiĝis sonore tra la 
kampoj. Subite ili alimpetis kun tondrosimila bruo, kaj la plej 
antaŭa rajdisto flankeniris, preterpasante la subon de I' 
monteto kaj retrogvidante la trupon suden laŭ la okcidentaj 
orloj de I' montetoj. Sekvante lin ili rajdis: longa linio da 
armaĵitoj rapidaj, brilaj, minacaj kaj belaspektaj. 

Iliaj ĉevaloj grandstaturis, fortaj kaj longkruraj; iliaj grizaj 
feloj glimis, iliaj longaj vostoj bloviĝis pro la vento, iliaj 
kolharoj estis plektitaj sur la fieraj nukoj. La viroj rajdantaj 
ilin tre konvenis al ili: altaj kaj longmembraj; iliaj hararoj, 
line palaj, ondis sub la malpezaj kaskoj kaj striiĝis 
malantaŭe je longaj plektaĵoj; iliaj vizaĝoj estis severaj kaj 
viglaj. En iliaj manoj estis longaj lancoj fraksenlignaj, farbitaj 
ŝildoj estis dorse pendigitaj, longaj glavoj troviĝis ĉezone, 
iliaj poluritaj maŝkirasoj pendis ĝis la genuoj. 



Po duope ili pretergalopis, kaj malgraŭ tio, ke de tempo al 
tempo iu el ili stariĝis surpiedinge kaj gvatis antaŭen kaj 
ambaŭflanken, ili ŝajnis ne rimarki la tri fremdulojn sidantajn 
silente kaj ilin rigardantajn. La trupo preskaŭ jam pasis, kiam 
subite Aragorno stariĝis kaj vokis per laŭta voĉo: 

— Kiaj informoj el la nordo, rajdistoj el Rohano? 

Kun mirigaj rapido kaj lerto ili bremsis siajn ĉevalojn, ronde 
turniĝis, kaj kurege proksimiĝis. Baldaŭ la tri kunuloj trovis 
sin en ringo da rajdistoj moviĝantaj en kura cirklo, supren 
laŭ la deklivo malantaŭ ili kaj malsupren, ĉiam denove 
ĉirkaŭ ilin kaj ĉiam pli proksimiĝantaj. Aragorno staris 
silente, kaj la du aliaj sidis senmove, scivolante kiel 
elturniĝos la afero. 

Sen vorto aŭ krio, la rajdistoj subite haltis. Densaĵo da lancoj 
direktiĝis al la fremduloj; kaj iuj el la rajdistoj tenis en la 
mano pafarkojn, kaj la sagoj estis jam noĉitaj al la ŝnuretoj. 
Poste unu rajdis antaŭen, altulo, pli alta ol la ceteraj; de lia 
kasko fluis blanka ĉevalvosto kiel kresto. Li antaŭeniris ĝis la 
pinto de lia lanco preskaŭ tuŝis la bruston de Aragorno. 
Aragorno ne moviĝis. 

— Kiu vi estas, kaj kion vi faras en tiu ĉi lando, — diris la 
rajdisto, uzante la komunan lingvon de la okcidento, laŭ 
maniero kaj tono similaj al la parolo de Boromiro, viro el 
Gondoro. 

— Mi nomiĝas Paŝegulo, — respondis Aragorno. — Mi venis 
el la nordo. Mi ĉasas orkojn. 

La rajdisto saltis de sia ĉevalo. Transdoninte sian lancon al 
aliulo kiu alrajdis kaj elseliĝis apude, li elingigis sian glavon 
kaj staris vizaĝ-al-vizaĝe kun Aragorno, esplorante lin atente 
kaj ne senmire. Fine li parolis denove. 



— Komence mi supozis vin mem orkoj, — li diris, — sed nun 
mi vidas, ke tiel ne estas. Efektive vi scias malmulton pri 
orkoj, se vi ĉasas ilin tiamaniere. Ili estas rapidaj kaj bone 
armitaj, kaj ili estis multaj. Vi ŝanĝiĝus de ĉasantoj al predoj 
se vi ĝisatingus ilin. Sed io estas stranga pri vi, Paŝegulo. 

— Li direktis ree siajn klarajn brilajn okulojn al la disirulo. 

— Tio ne estas nomo konvena al homo, kiun vi anoncis. Kaj 
stranga estas ankaŭ via vestaĵo. Ĉu vi elsaltis la herbon? Kiel 
vi evitis nian vidivon? ĉu vi estas elfpopolaj? 

— Ne, — diris Aragorno. — Nur unu el ni estas elfo, Legolaso 
el la Arbara Regno en malproksima Mornarbaro. Sed ni 
trapasis Lotlorienon, kaj la donacoj kaj favoro de la Damo 
akompanas nin. 

La rajdisto rigardis ilin kun renovigita miro, sed liaj okuloj 
malmoliĝis: 

— Do troviĝas Damo en la Ora Arbaro, kiel rakontas la 
malnovaj historioj! — li diris. — Malmultaj evitas ŝiajn retojn, 
oni diras. Ĉi tagoj strangas! Sed se vi havas ŝian favoron, do 
eble ankaŭ vi estas retplektantoj kaj sorĉistoj. — Li subite 
ĵetisfridan rigardon al Legolaso kaj Gimlio. — Kial vi ne 
parolas, silentuloj? — li demandis. 

Gimlio stariĝis kaj firme dismetis siajn piedojn: lia mano 
premtenis la tenilon de lia hakilo, kaj liaj malhelaj okuloj 
fajreris. 

— Sciigu al mi vian nomon, ĉevalmastro, kaj mi sciigos al vi 
la mian kaj multon krome, — li diris. 

— Rilate al tio, — diris la rajdisto, fiksrigardante de supre la 
gnomon, — fremdulo devus sin deklari unue. Tamen mi 
nomiĝas Eomero, filo de Eomundo, kaj mia rango estas la 
Tria Marŝalo de Rajdmarkio. 



— Do, Eomero, filo de Eomundo, Tria Marŝalo de Rajdmarkio, 
avertu vin la gnomo Gimlio, filo de Gloino, kontraŭ malsaĝaj 
vortoj. Vi parolas mise pri tio, kio estas bela super la 
atingopovo de via pensado, kaj povas senkulpigi vin nur 
manko de sprito. 

La okuloj de Eomero fajris, kaj la viroj el Rohano murmuris 
kolere kaj proksimiĝis, antaŭenŝovante siajn lancojn. 

— Mi fortranĉus vian kapon, inkluzive la barbon, se ĝi 
troviĝus nur iom pli malproksime de la tero, — diris Eomero. 

— Ne sola li staras, — diris Legolaso, kurbigante sian 
pafarkon kaj almetante sagon per manoj, kiuj moviĝis pli 
rapide ol la vido. — Vi mortus antaŭ ol la bato trafus. 

Eomero levis sian glavon, kaj la afero eble elfalus mise, sed 
Aragorno saltis inter ilin kaj levis sian manon. 

— Pardonpete, Eomero! — li kriis. — Sed kiam vi scios pli, vi 
komprenos kial vi kolerigis miajn kunulojn. Ni intencas 
nenion malbonan al Rohano, nek al ties popolo, nek al homoj 
nek al ĉevaloj. Ĉu vi ne volas aŭdi nian historion antaŭ ol vi 
batos? 

— Mi volas, — diris Eomero, mallevante sian glavon. — Sed 
vagantoj en Rajdmarkio pli saĝe estu malpli orgojlaj en ĉi 
duboplenaj tagoj. Unue sciigu al mi vian ĝustan nomon. 

— Unue sciigu al mi, kiun vi servas, — diris Aragorno. — Ĉu 
vi estas amiko aŭ malamiko de Saŭrono, la Malhela Mastro 
de Mordoro? 

— Mi servas nur la Mastron de Markio, Teodenon filon de 
Tengelo, — respondis Eomero. — Mi ne servas la Potencon de 
I' malproksima Nigra Lando, tamen ni ankaŭ ne ankoraŭ 
malkaŝe militas kontraŭ ĝin; kaj se vi fuĝas de ĝi, prefere 



forlasu tiun ĉi landon. Okazas malordo nun ĉe ĉiuj niaj limoj, 
kaj ni estas minacataj; sed ni nurdeziras esti liberaj kaj vivi 
kiel ni vivis, retenante la propran kaj servante neniun 
fremdan mastron, ĉu bonan, ĉu malbonan. Ni bonkore 
bonvenigis gastojn dum 1' epoko pli bona, sed nuntempe la 
neinvititaj fremduloj trovas nin rapidaj kaj duraj. Ek! Kiu vi 
estas? Kiun vi servas? Laŭ kies ordono vi ĉasas orkojn en nia 
lando? 

— Mi servas neniun, — diris Aragorno; — sed la servantojn 
de Saŭrono mi persekutas kien ajn ili iras. Malmultaj inter la 
mortemuloj scias pli pri orkoj; kaj mi ne persekutas ilin tiel 
laŭ propra elekto. La orkoj, kiujn ni ĉasis, kaptis du el miaj 
amikoj. Pro tia neceso homo senĉevala iros piede, kaj li ne 
petos permeson sekvi la spurojn. Li ankaŭ ne kalkulos la 
kapojn malamikajn krom per glavo. Mi ne estas senarmila. 

Aragorno retroĵetis sian mantelon. La elfa ingo ekbriletis 
kiam li kaptis ĝin kaj la brila klingo de Andurilo fajris kiel 
subita flamo kiam li elingigis ĝin. 

— Elendilo! — li kriis. — Mi estas Aragorno, filo de Aratorno, 
kaj oni nomas min Elesaro, la Elfŝtono, Dunadano, heredonto 
de Isilduro, la filo de Elendilo el Gondoro. Jen la Glavo kiu 
estis Rompita kaj estas reforĝita! Ĉu vi helpos aŭ malhelpos 
min? Elektu rapide! 

Gimlio kaj Legolaso rigardis mirigite sian kunulon, ĉar ili 
neniam antaŭe vidis lin en tia humoro. Li ŝajnis stature 
kreskinta, dum Eomero ŝrumpis; kaj sur lia viva vizaĝo ili 
trafis kurtan vizion pri la potenco kaj majesteco de la reĝoj 
el ŝtono. Momente ŝajnis al la okuloj de Legolaso, ke blanka 
flamo flagras sur la frunto de Aragorno kvazaŭ brilanta 
krono. 



Eomero retropaŝis kaj sur lia vizaĝo estis mieno imponiĝa. Li 
mallevis siajn fierajn okulojn. 

— Jen efektive estas tagoj strangaj, — li murmuris. — Sonĝoj 
kaj legendoj ekvivas el la herbo. Diru al mi, mastro, — li 
diris, — kio venigis vin ĉi tien? Kaj kion signifas la malhelaj 
vortoj? Jam delonge Boromiro, filo de Denetoro, iris serĉi 
respondon, kaj la ĉevalo, kiun ni pruntedonis al li, revenis 
senrajdiste. Kian sorton vi venigas el la nordo? 

— La sorton de elekto, — diris Aragorno. — Vi povas diri 
jenon al Teodeno, filo de Tengelo: malkaŝa milito kuŝas antaŭ 
li, kun Saŭrono aŭ kontraŭ li. Jam neniuj rajtas vivi kiel ili 
vivis, kaj malmultaj retenos tion, kion ili nomas propra. Sed 
pri tiuj gravaj aferoj ni parolos poste. Se hazardo permesos, 
mi venos mem al la reĝo. Nun mi havas grandan bezonon 
kaj mi petas helpon aŭ almenaŭ informojn. Vi aŭdis, ke ni 
persekutas ork-bandon, kiu forportis niajn amikojn. Kion vi 
povas sciigi al ni? 

— Ke ne necesas plu persekuti ilin, — diris Eomero. — La 
orkoj estas detruitaj. 

— Kaj niaj amikoj? 

— Ni trovis nurorkojn. 

— Sed tio estas vere stranga, — diris Aragorno. — Ĉu vi 
traserĉis la mortigitojn? Ĉu ne estis kadavroj ne-orkaj? Tiuj 
estus malgrandaj, laŭ via takso nur infanoj, senŝuaj sed 
grize vestitaj. 

— Troviĝis nek nanoj, nek infanoj, — diris Eomero. — Ni 
nombris la mortintojn kaj prirabis ilin, kaj poste ni amasigis 
la kadavrojn kaj bruligis ilin laŭ nia kutimo. La cindroj 
ankoraŭ fumas. 



— Ni ne parolas pri nanoj aŭ infanoj, — diris Gimlio. — Niaj 
amikoj estis hobitoj. 


— Hobitoj? — diris Eomero. — Kaj kio estas ili? Estas stranga 
nomo. 

— Stranga nomo de stranga popolo, — diris Gimlio. — Sed 
tiuj estas al ni tre karaj. Ŝajnas, ke en Rohano vi aŭdis pri la 
vortoj, kiuj ĝenis Minason Tirit. Ili parolis pri la duonuloj. Tiuj 
hobitoj estas duonuloj. 

— Ĉu duonuloj! — ridis la rajdisto staranta apud Eomero. 

— Duonuloj! Sed tiuj estas nur eta popolo en malnovaj 
kantoj kaj infanaj rakontoj el la nordo. Ĉu ni promenas en 
legendoj aŭ sur la verda tero en taglumo? 

— Eblas fari ambaŭ, — diris Aragorno. — Ĉar ne ni sed la 
posteuloj kreos la legendojn pri nia epoko. La verda tero, ĉu 
vi diras? Tio estas potenca afero legenda, kvankam vi 
surpaŝas ĝin en la taga lumo! 

— La tempo urĝas, — diris la rajdisto, ne atentante 
Aragornon. — Ni devas rapidi suden, mastro. Ni lasu ĉi 
sovaĝulojn al iliaj fantaziaĵoj. Aŭ ni ligu ilin kaj konduku ilin 
al la reĝo. 

— Silentu, Eotano! — diris Eomero propralingve. — Lasu nin 
provizore. Diru al la eoredo, ke ĝi aranĝu sin sur la pado, kaj 
pretiĝu rajdi al la Entvaŝo. 

Murmurante Eotano retiriĝis kaj alparolis la aliajn. Baldaŭ ili 
retroiris kaj lasis Eomeron sola kun la tri kunuloj. 

— Ĉio kion vi diras estas stranga, Aragorno, — li diris. 

— Tamen vi diras la veron, tio estas klara: la homoj de 
Markio ne mensogas, kaj sekve ne estas facile trompeblaj. 



Sed ne ĉion vi rakontis. Ĉu vi ne volas nun paroli pli detale 
pri via komisio, tiel ke mi povu juĝi kion fari? 

— Mi ekvojaĝis el Imladriso, kiel oni nomas ĝin en la rimaĵo, 
antaŭ multaj semajnoj, — respondis Aragorno. — Kun mi iris 
Boromiro el Minaso Tirit. Mia komisio estis iri al tiu urbo kun 
la filo de Denetoro por helpi lian popolon en la milito kontraŭ 
Saŭrono. Sed la Kunularo, kun kiu mi vojaĝis, havis alian 
aferon. Pri ĝi mi ne povas paroli nun. Gandalfo la Griza estis 
nia estro. 

— Gandalfo! — Eomero ekkriis. — Gandalfo Grizmantelo 
estas konata en Markio; sed lia nomo, mi avertas vin, ne plu 
estas pasvorto al la reĝa favoro. Li gastis en la lando 
multfoje laŭ la homa memoro, veninte laŭvole, post sezono 
aŭ post multaj jaroj. Li ĉiam heroldas pri strangaj okazaĵoj: 
Misheroldo, diras nun iuj. 

» Efektive depost lia lasta alveno en la somero al ĉiuj aferoj 
okazis mise. Tiam komenciĝis nia problemo pri Sarumano. 
Ĝis tiam ni taksis Sarumanon nia amiko, sed Gandalfo venis 
tiam kaj avertis nin, ke subita milito prepariĝas en 
Isengardo. Li diris, ke li mem estis enkarcerigita en Ortanko 
kaj nur malfacile eskapis, kaj li petegis helpon. Sed Teodeno 
ne volis aŭskulti lin, kaj li foriris. Ne parolu laŭte la nomon 
Gandalfo al la oreloj de Teodeno! Li koleras. Ĉar Gandalfo 
prenis la ĉevalon, kiu nomiĝas Ombrofakso, la plej valoran el 
ĉiuj ĉevaloj de la reĝo, ĉefo de I' Mearasoj, kiun rajtas rajdi 
nur la Mastro de Markio. Ĉar la patro de ilia raso estis la 
granda ĉevalo de Eorlo, kiu scipovis la lingvon de la homoj. 
Antaŭ sep noktoj Ombrofakso revenis; sed la reĝa kolero ne 
malpliiĝis, ĉar la ĉevalo estas nun sovaĝa kaj perraesas al 
neniu tuŝi ĝin. 

— Do Ombrofakso sola trovis sian vojon el malproksima 
nordo, — diris Aragorno, — ĉar tie disiĝis li kaj Gandalfo. Sed 



ve! Rajdos Gandalfo ne plu. Li falis en mallumon en la 
Minejoj de Morio kaj ne plu eliros. 

— Tio estas peza informo, — diris Eomero. — Almenaŭ al mi 
kaj al multaj; kvankam ne al ĉiuj, kiel vi eble konstatos, se vi 
alvenos la reĝon. 

— Ĝi estas informo pli doloriga, ol iu ajn en tiu ĉi lando 
povas kompreni, kvankam ĝi eble efikos ilin severe antaŭ ol 
la jaro multe pli aĝiĝos, — diris Aragorno. — Sed kiam falas 
la grandaj, malpli grandaj devas gvidi. Mia parto estis gvidi 
nian Kunularon sur la longa vojo el Morio. Tra Lorieno ni 
venis — pri kio estus bone, ke vi ekkonu la veron antaŭ ol 
priparoli ĝin denove — kaj de tie laŭ la leŭgoj de la Granda 
Rivero ĝis la akvofaloj de Raŭroso. Tie Boromiron mortigis 
tiuj samaj orkoj, kiujn vi detruis. 

— Ĉiuj viaj informoj estas veindaj! — ekkriis Eomero 
konsternite. — Granda domaĝo estas tiu morto al Minaso 
Tirit, kaj al ni ĉiuj. Tiu estis meritplena viro! Ĉiuj laŭdis lin. Li 
venis malofte al Markio, ĉar lin ĉiam okupis la militoj ĉe la 
orientaj landlimoj, sed mi vidis lin. Pli simila al la rapidaj filoj 
de Eorlo ol al la severaj viroj de Gondoro li ŝajnis al mi, kaj 
verŝajne montriĝonta kiel grandioza estro de sia popolo en 
konvena tempo. Sed ni ricevis neniun sciigon el Gondoro pri 
tiu ĉi doloraĵo. Kiam li falis? 

— Jam estas la kvara tago de kiam li estis mortigita, 

— respondis Aragorno, — kaj ekde la vespero de tiu tago ni 
vojaĝis el la ombro de Tol Brandiro. 

— Ĉu piede? — ekkriis Eomero. 

— Jes, precize kiaj vi vidas nin. 

Vasta miro envenis la okulojn de Eomero. 



— Paŝegulo estas nomo tro povra, filo de Aratorno, — li diris. 

— Flugpieda mi nomas vin. Tiun faraĵon de la tri amikoj 
devus oni prikanti en multaj haloj. Kvardek leŭgojn plus kvin 
vi tramezuris antaŭ fino de la kvara tago! Fortika estas la 
raso Elendila! Sed nun, mastro, kion vi volas, ke mi faru? Mi 
devas reiri haste al Teodeno. Mi parolis singarde antaŭ miaj 
homoj. Estas vere, ke ni ankoraŭ ne militas malkaŝe kontraŭ 
la Nigra Lando, kaj troviĝas kelkaj, proksimaj al la reĝa orelo, 
kiuj esprimas poltronajn konsilojn; sed milito venas. Ni ne 
forlasos nian malnovan aliancon kun Gondoro, kaj dum ili 
batalos ni helpos ilin: tion diras mi kaj ĉiuj kiuj konsentas 
kun mi. Orient-markio estas mia komandejo, la respondeco 
de la Tria Marŝalo, kaj mi forigis tute niajn gregojn kaj 
paŝtistojn, retirinte ilin trans Entvaŝon kaj lasinte surloke nur 
gardistojn kaj rapidajn skoltojn. 

— Do vi ne pagas tributon al Saŭrono? — diris Gimlio. 

— Ni tion ne faras nek iam ajn faris, — diris Eomero kun 
ekfajro de 1' okuloj, — kvankam venis al miaj oreloj, ke tiu 
mensogo estas disvastigita. Antaŭ kelkaj jaroj la mastro de 1' 
Nigra Lando volis aĉeti de ni ĉevalojn je alta prezo, sed ni 
tion rifuzis, ĉar la bestojn li misutiligas. Poste li sendis 
kaperantajn orkojn, kaj ili forkondukis tiom, kiom ili povis, 
elektante ĉiam ĉevalojn nigrajn: malmultaj el tiuj jam restas. 
Tiukiale nia malpaco kun la orkoj estas severa. 

» Sed aktuale nin ĉefe koncernas Sarumano. Li pretendis 
mastrecon de tiu ĉi tuta lando, kaj okazis milito inter ni dum 
multaj monatoj. Li prenisorkojn porservi lin, kaj 
luprajdantojn, kaj misajn homojn, kaj li fermis kontraŭ nin la 
Breĉon, tiel ke ni probable estas atakotaj tiel oriente kiel 
okcidente. 

» Estas malfacile trakti tian malamikon: li estas sorĉisto tiel 
ruza kiel kaŝiĝe lerta, ĉar li havas multajn aspektojn. Li iras 



tien-reen, oni diras, kiel maljunulo en kapuĉo kaj mantelo, 
tre simile al Gandalfo, kiel multaj nun memoras. Liaj spionoj 
trapasas ĉiujn retojn, kaj liaj birdoj misaŭguraj flugas libere 
sur la ĉielo. Mi ne scias, kiel ĉio finiĝos kaj mia koro 
dubemas; ĉar ŝajnas al mi, ke ne ĉiuj liaj amikoj loĝas en 
Isengardo. Sed se vi venos al la reĝa domo, vi vidos mem. Ĉu 
vi volas veni? Ĉu mi vane esperas, ke vi estas sendita al mi 
kiel helponto dum dubo kaj bezono? 

— Mi venos, kiam mi povos, — diris Aragorno. 

— Venu nun! — diris Eomero. — La Heredonto de Elendilo 
vere estus forto por la Filoj de Eorlo en tiu ĉi misa sezono. 
Okazas ĝuste nun batalo ĉe la Okcidentujo, kaj mi timas, ke 
tio finiĝos malbone por ni. 

» Efektive, al tiu ĉi rajdado norden mi iris sen permeso de la 
reĝo, ĉar dum mia foresto lia domo estas lasita kun malmulte 
da gardado. Sed skoltoj avertis min antaŭ tri noktoj pri la 
ork-bando alvenanta el la Orienta Muro, kaj ili raportis, ke 
kelkaj inter ili portis la blankan insignon de Sarumano. Do 
suspektante tion, kion mi plej timas, nome ligon inter 
Ortanko kaj la Nigra Turego, mi forkondukis mian eoredon, 
virojn de mia propra sekvantaro; kaj ni ĝisvenis la orkojn je 
noktiĝo antaŭ du tagoj, proksime al la limoj de la Entarbaro. 
Tie ni ĉirkaŭis ilin, kaj ekbatalis hieraŭ je la tagiĝo. Dek kvin 
el miaj viroj mi perdis kaj dek du ĉevalojn, ve! Ĉar la orkoj 
estis pli multaj ol ni anticipis. Aliaj aliĝis al ili, veninte el la 
oriento el trans la Granda Rivero: iliaj spuroj estas klare 
videblaj iom norde de ĉi loko. Kaj ankaŭ aliaj venis el la 
arbaro. Grandaj orkoj, kiuj ankaŭ portis la Blankan Manon de 
Isengardo: tiu speco estas pli forta kaj pli danĝera ol ĉiuj 
aliaj. 

» Malgraŭ tio ni detruis ilin. Sed ni tro longe forestas. Oni 
bezonas nin sude kaj okcidente. Ĉu vi ne volas veni? 



Troviĝas aldonaj ĉevaloj, kiel vi vidas. Estas farota laboro por 
la Glavo. Jes, kaj ni povus utiligi la hakilon de Gimlio kaj la 
pafarkon de Legolaso, se ili volos pardoni miajn hastajn 
vortojn pri la Damo de 1' Arbaro. Mi nur parolis, kiel parolas 
ĉiuj homoj en mia lando, kaj mi volonte lernus pli bonan. 

— Mi dankas vin pro viaj afablaj vortoj, — diris Aragorno, 

— kaj mia koro deziras akompani vin; sed mi ne povas forlasi 
miajn amikojn, dum restas espero. 

— Espero ne restas, — diris Eomero. — Viajn amikojn vi ne 
trovos ĉe la nordaj limoj. 

— Tamen miaj amikoj ne estas malantaŭe. Ni trovis klaran 
atestaĵon ne malproksime de la Orienta Muro, ke almenaŭ 
unu el ili ankoraŭ estis tie vivanta. Sed inter la muro kaj la 
montetoj ni trovis neniun alian postsignon de ili, kaj neniuj 
spuroj deviis tien aŭ alien, se mia lerto ankoraŭ ne forlasis 
min. 

— Do kio okazis al ili laŭ via opinio? 

— Mi ne scias. Eble ili estas murditaj kaj forbruligitaj inter la 
orkoj; sed vi diris, ke tio ne povas esti, kaj mi ne timas tion. 
Mi povas nur supozi, ke oni forportis ilin en la arbaron antaŭ 
la batalo, eble eĉ antaŭ ol vi ringis viajn malamikojn. Ĉu vi 
povas ĵuri, ke neniu eskapis tiamaniere el via reto? 

— Mi pretusĵuri, ke neniu orko eskapis post kiam ni ekvidis 
ilin, — diris Eomero. — Ni atingis la arbarorandon antaŭ ili, 
kaj se post tio iu alia vivanto trabreĉis nian ringon, tiu estis 
nenia orko kaj posedis ian elfan potencon. 

— Niaj amikoj estas vestitaj precize kiel ni, — diris Aragorno; 

— kaj vi preterpasis nin en plena taglumo. 



— Tion mi forgesis, — diris Eomero. — Estas malfacile certi 
pri io ajn inter tiom da mirindaĵoj. La mondo tute strangiĝis. 
Elfo kaj gnomo kunule promenas en niaj ĉiutagaj kampoj; 
kaj oni parolas kun la Damo de 1' Arbaro kaj tamen travivas; 
kaj revenas al milito la Glavo kiu estis rompita dum la longaj 
epokoj, antaŭ ol la patroj de niaj patroj enrajdis en Markion! 
Kiel juĝu homo kion fari en tia epoko? 

— Kiel li juĝis ĉiam, — diris Aragorno. — Bono kaj miso ne 
ŝanĝiĝis depost la praepoko; kiel ili ankaŭ ne estas tiaj inter 
elfoj kaj gnomoj kaj aliaj inter homoj. Estas la devo de homo 
konstati ilin, tiom en la Ora Arbaro kiom en lia propra domo. 

— Ja vere, — diris Eomero. — Sed vin mi ne pridubas, nek la 
faron kiun mia koro volas fari. Tamen mi ne rajtas libere fari 
ĉion laŭ mia volo. Kontraŭas nian leĝaron permesi, ke 
fremduloj vagu laŭvole en nia lando, ĝis la reĝo mem cedas 
al ili tiun rajton, kaj la ordono pli severas dum ĉi tagoj de 
danĝero. Mi petegis, ke vi revenu volonte kun mi, kaj tion vi 
ne volas. Mi malemas komenci batalon de cent kontraŭ tri. 

— Mi ne opinias, ke via leĝaro estas kreita por tia hazardo, 

— diris Aragorno. — Kaj efektive mi ne estas fremdulo; ĉar 
mi estis en tiu ĉi lando pli frue, pli ol unufoje, kaj rajdis kun 
la armeo de rohananoj, kvankam kun alia nomo kaj en alia 
aspekto. Vin mi ne vidis pli frue, ĉar vi estas juna, sed mi 
kunparolis kun Eomundo, via patro, kaj kun Teodeno filo de 
Tengelo. Neniam en antaŭa epoko iu ajn alta mastro de tiu ĉi 
lando devigis homon forlasi serĉon kia la mia. Almenaŭ mia 
devo estas klara: pluiri. Vidu jam, filo de Eomundo, oni 
devas finfine elekti. Helpu nin, aŭ plej malbone lasu nin 
liberaj. Aŭ provu apliki vian leĝon. Se tion vi faros, troviĝos 
malpli multaj por reiri al via milito aŭ al via reĝo. 

Eomero silentis momente, poste li parolis. 



— Al ni ambaŭ necesas urĝo, — li diris. — Mia aro jukas 
foriri, kaj ĉiu horo malpliigas vian esperon. Jen mia elekto. Vi 
rajtas iri; kaj cetere mi pruntedonos al vi ĉevalojn. Nurtion 
ĉi mi petas: kiam via serĉo estos plenumita, aŭ pruviĝos 
vana, revenu kun la ĉevaloj trans Entvaŝon al Meduseldo, la 
alta dorao en Edoraso, kie Teodeno nun sidas. Tiel vi pruvos 
al li, ke mi ne misjuĝis. Tiel mi metas min, kaj eble eĉ mian 
vivon, en la kuratorecon de via fidindeco. Ne neglektu. 

— Mi ne neglektos, — diris Aragorno. 

Vidiĝis granda miro kaj multaj ombraj kaj dubemaj gvatoj 
inter la viroj de Eomero, kiam tiu ordonis, ke la kromĉevaloj 
estu pruntedonitaj al la fremduloj; sed nur Eotano aŭdacis 
paroli malkaŝe: 

— Tio eble konvenas por tiu mastro de la raso el Gondoro, 
laŭ lia pretendo, sed kiu aŭdis pri ĉevalo de Markio donita al 
gnomo? 

— Neniu, — diris Gimlio. — Kaj ne ĝenu vin: neniu iam aŭdos 
pri tio. Mi preferas marŝi ol sursidi la dorson de ajna besto 
tiom granda, donita ĉu sen, ĉu kun bedaŭro. 

— Sed nun vi devos rajdi, aŭ vi malhelpos nin, — diris 
Aragorno. 

— Venu, vi sidos malantaŭ mi, amiko Gimlio, — diris 
Legolaso. — Tiam ĉio estos en ordo, kaj al vi necesos nek 
pruntepreni ĉevalon, nek esti ĝenata perĉevalo. 

Oni kondukis al Aragorno grandan malhelgrizan ĉevalon, kaj 
li surseliĝis. 

— Ĝi nomiĝas Hasufelo, — diris Eomero. — Ke ĝi portu vin 
taŭge kaj al fortuno pli prospere ol spertis Garulfo, ĝia 
antaŭa mastro. 



Ĉevalo pli malgranda kaj malpli peza, sed agitiĝema kaj 
arda, estis kondukita al Legolaso. Arodo ĝi nomiĝis. Sed 
Legolaso petis, ke oni forprenu la selon kaj bridon. 'Tion mi 
ne bezonas”, — li diris kaj malpeze sursaltis, kaj je ĉies miro 
Arodo estis malsovaĝa kaj agopreta sub li, moviĝante tien 
kaj reen pro nuraj vortoj: tia estis la elfa metodo ĉe ĉiuj 
bonaj bestoj. Gimlion oni suprenlevis malantaŭ lian amikon, 
al kiu li kroĉiĝis, apenaŭ pli senĝena ol Sam Vato en boato. 

— Adiaŭ, kaj vi trovu kion vi serĉas! — kriis Eomero. 

— Revenu laŭeble baldaŭ, kaj niaj glavoj poste brilu kune! 

— Mi venos, — diris Aragorno. 

— Kaj ankaŭ mi venos, — diris Gimlio. — La afero de la Damo 
Galadriela daŭre kuŝas inter ni. Mi ankoraŭ devos instrui al 
vi parolojn ĝentilajn. 

— Ni vidos, — diris Eomero. — Tiom da strangaĵoj hazardis, 
ke lerni laŭdon al bela sinjorino sub la amaj frapoj de gnoma 
hakilo ne ŝajnos granda mirindaĵo. Adiaŭ! 

Tion dirinte ili disiĝis. Tre rapidaj estis la ĉevaloj de Rohano. 
Kiam post kelka tempo Gimlio rigardis reen, la trupo de 
Eomero estis jam eta kaj malproksima. Aragorno ne rigardis 
reen: li rigardis la postsignojn dum la rapida antaŭeniro, 
klinante la kapon apud la kolo de Hasufelo. Post nelonge ili 
alvenis la bordon de Entvaŝo, kaj tie ili renkontis la aliajn 
spurojn, pri kiuj Eomero aludis, venantajn suben el la oriento 
de sur la montaro. 

Aragorno elseliĝis kaj esploris la teron, poste saltis denove 
selen kaj forrajdis iom orienten, restante unuflanke kaj 
zorgante ne surrajdi la spurojn. Poste li denove elseliĝis kaj 
esploris la teron, piedirante jen antaŭen jen malantaŭen. 



— Malmulto troveblas, — li diris reveninte. — La ĉefaj spuroj 
estas tute konfuzitaj pro I' trapaso de la rajdistoj, kiam ili 
revenis; ilia unua vojo certe kuŝis pli proksime al la rivero. 
Sed tiu ĉi vojo orienten estas freŝa kaj klara. Neniu spuro 
troviĝas tie de piedoj irantaj la kontraŭan direkton, reen al 
Anduino. Nun ni devos rajdi malpli rapide kaj certiĝi, ke 
neniuj spuroj devias ambaŭflanke. La orkoj ekde ĉi tie certe 
konstatis, ke iii estas ĉasataj; ili eble provis iel forigi siajn 
kaptitojn antaŭ ol oni alvenis ilin. 

Dum ili rajdis antaŭen, la tago estis nuboplena. Malaltaj 
grizaj nuboj venis trans la Montaron. Nebuleto vualis la 
sunon. Ĉiam pli proksime superombris la arbvestitaj deklivoj 
de Fangorno, malrapide malheliĝantaj dum la suno iris 
okcidenten. Ili vidis neniujn spurojn dekstre kaj maldekstre, 
sed jen kaj jen ili pasis unuopajn orkojn, falhaltigitajn dum la 
forkuro, kun grizplumaj sagoj eniĝintaj dorse aŭ gorĝe. 

Finfine, dum la posttagmezo estis forvelkanta, ili alvenis la 
randon de la arbarego, kaj en aperta maldensejo ili trovis la 
lokon de la granda bruligado: la cindroj ankoraŭ varmegis 
kaj fumis. Apude troviĝis amasego da kaskoj kaj maŝkirasoj, 
fenditaj ŝildoj kaj rompitaj glavoj, pafarkoj kaj sagoj, kaj aliaj 
armaĵoj. Surfosto en la mezo estis muntita granda goblena 
kapo: surties frakasita kasko plu videblis la blanka signo. Pli 
fore, apud la rivero, kie ĝi elfluis el la arbarorando, troviĝis 
tumulo. Ĝi estis nove kreita; la kruda tero estis kovrita de 
freŝe tranĉitaj herbgrunderoj: ĉirkaŭe estis starigitaj dek 
kvin lancoj. 

Aragorno kaj ties kunuloj esploris larĝe ĉirkaŭ la 
batalkampo, sed la lumo forvelkis kaj la vespero baldaŭ 
malheliĝis malklara kaj nebuleca. Gis noktiĝo ili trovis 
neniun spuron de Gaja kaj Grinĉjo. 



— Ni povas neniom pli, — diris Gimlio triste. — Ni frontis 
multajn enigmojn de kiam ni venis al Tol Brandiro, sed tiu ĉi 
estas plej malfacile solvebla. Mi konjektas, ke la bruligitaj 
ostoj de la hobitoj estas jam miksitaj kun tiuj de la orkoj. Tio 
estos peza informo por Frodo, se li ĝisvivos aŭdi ĝin; kaj 
peza ankaŭ portiu maljuna hobito, kiu atendas en 
Rivendelo. Elrondo kontraŭis ilian vojaĝon. 

— Sed Gandalfo ne, — diris Legolaso. 

— Sed Gandalfo elektis mem vojaĝi, kaj li la unua perdiĝis, 

— respondis Gimlio. — Lia aŭgurado perfidis lin. 

— La konsiloj de Gandalfo ne fondiĝis sur antaŭscio pri 
sekureco, por li aŭ por aliaj, — diris Aragorno. — Ekzistas 
aferoj prefere komencotaj ol rifuzotaj, eĉ se la finrezulto 
estas neklara. Sed mi ankoraŭ ne forlasos tiun ĉi lokon. 
Ĉiuokaze ni devas atendi ĉi tie la mateniĝon. 

lom ekster la batalkampo ili bivakis sub larĝa arbo: tiu 
aspektis kiel kaŝtanarbo, kaj tamen ĝi plu portis multajn 
larĝajn brunajn foliojn el antaŭa jaro, kvazaŭ sekaj manoj 
kun longaj disigitaj fingroj; tiuj klakis morne pro la nokta 
venteto. 

Gimlio ektremis. Ili kunportis nur po unu lankovrilon. 

— Ni ĉendu fajron, — li diris. — Mi jam ne zorgas pri la 
danĝero. La orkoj venu tiel dense kiel someraj tineoj ĉirkaŭ 
kandelo! 

— Se tiuj malfeliĉaj hobitoj disvagas en la arbaro, tio eble 
logus ilin ĉi tien, — diris Legolaso. 


— Kaj ĝi eble logus aliaĵojn, nek orkajn nek hobitajn, — diris 
Aragorno. — Ni proksimas al la montaj limregionoj de 1' 



perfidulo Sarumano. Cetere ni troviĝas je la eĝo mem de 
Fangorno, kaj oni diras, ke estas danĝere tuŝi ties arbojn. 

— Sed la rohananoj kreis grandan bruladon ĉi tie hieraŭ, 

— diris Gimlio, — kaj ili faligis arbojn por la fajro, kiel 
videblas. Tamen ili pasigis poste la nokton ĉi tie sendomaĝe, 
kiam finiĝis ilia laboro. 

— Ili estis multaj, — diris Aragorno, — kaj ilin ne ĝenas la 
kolero de Fangorno, ĉar ili malofte venas ĉi tien, kaj ili ne 
iras sub la arbojn. Sed niaj vojoj verŝajne kondukos nin en la 
arbaron mem. Do gardu vin! Tranĉu neniom da viva ligno! 

— Ne necesas, — diris Gimlio. — La rajdistoj postlasis sufiĉe 
da splitoj kaj branĉoj, kaj morta ligno kuŝas abunde. — Li 
foriris por kolekti brulaĵon, kaj sin okupis per konstruo kaj 
ĉendo de fajro; sed Aragorno sidis silenta, dorse apogita per 
la granda arbo, profunde pensante; kaj Legolaso staris sola 
en la maldensejo, rigardante la profundan ombron de la 
arbaro, kliniĝante antaŭen, kiel aŭskultanto al voĉoj defore 
alvokantaj. 

Kiam la gnomo bruligis malgrandan helan fajron, la tri 
kunuloj proksimiĝis al ĝi kaj sidiĝis kune, kovrante ĝian 
lumon per siaj kapuĉitaj figuroj. Legolaso suprenrigardis al la 
branĉoj de la arbo etendiĝantaj super ili. 

— Vidu! — li diris. — La arbo estas kontenta pri la fajro! 

Eble temis pri tio, ke la dancantaj ombroj trompis iliajn 
okulojn, sed certe al ĉiu el la kunuloj ŝajnis, ke la branĉoj 
kurbiĝas tien aŭ alien por alveni supre de la flamoj, dum la 
superaj branĉoj kliniĝas; la brunaj folioj nun elstaris rigide, 
kaj kunfrotiĝis kiel multaj malvarmaj sulketaj manoj 
spertantaj komforton pro la varmo. 



Estis silento, ĉar subite la malhela kaj nekonata arbaro, tiel 
proksima, sentigis sin kiel granda minaca ĉeestaĵo plena de 
ia sekreta intenco. Post kelka tempo denove parolis 
Legolaso. 

— Celeborno avertis, ke ni ne iru profunden en Fangornon, 

— li diris. — Ĉu vi scias kial, Aragorno? Kiaj estas la arbaraj 
fabeloj, pri kiuj Boromiro aŭdis? 

— Mi aŭdis multajn rakontojn en Gondoro kaj aliloke, — diris 
Aragorno, — sed sen la vortoj de Celeborno mi taksus ilin 
nurfabeloj kreitaj de la homoj dum velko de vera scio. Mi 
pensis demandi vin pri la tiuafera aŭtentikeco. Kaj se elfo de 
1' arbaro ne scias, kiel povu homo respondi? 

— Vi pli vojaĝis ol mi, — diris Legolaso. — Mi aŭdis nenion 
pri ĝi en mia propra lando, krom nur kantoj kiuj rakontas kiel 
la onodroj, kiujn la homoj nomas entoj, tie loĝis antaŭ longe. 
Ĉar Fangorno estas malnova, malnova eĉ laŭ elfaj kriterioj. 

— Jes, ĝi estas malnova, — diris Aragorno, — tiel malnova 
kiel la arbaro apud la Dolmenejo, kaj ĝi estas multe pli 
granda. Elrondo diris, ke la du estas parencaj, la lastaj 
fortikaĵoj de la potencaj arbaroj de la pratempo, en kiuj vagis 
la unuenaskitoj, dum la homoj ankoraŭ dormis. Tamen 
Fangorno tenas ian propran sekreton. Kia ĝi estas, mi ne 
scias. 

— Kaj mi ne volas scii, — diris Gimlio. — Nenio loĝanta en 
Fangorno estu ĝenata miakonte! 

Ili lotumis pri la vaĉoj, kaj la loto de la unua vaĉo falis al 
Gimlio. La aliaj kuŝiĝis. Preskaŭ tuj dormo envolvis ilin. 

— Gimlio! — diris Aragorno dormeme. — Memoru, ke estas 
danĝere tranĉi branĉon aŭ branĉeton de vivanta arbo en 
Fangorno. Sed ne vagu tro malproksimen serĉante mortan 



lignon. Prefere lasu, ke la fajro estingiĝu! Voku min 
laŭbezone! 

Je tio li endormiĝis. Legolaso jam kuŝis senmova, la belaj 
manoj estis falditaj surlia brusto, la okuloj nefermitaj, 
kunfandante vivan nokton kaj profundan sonĝon laŭ la elfa 
maniero. Gimlio sidis kurbiĝinte apud la fajro, movante sian 
dikfingron mediteme laŭ la eĝo de sia hakilo. La arbo 
susuris. Mankis aliaj sonoj. 

Subite Gimlio levis la kapon, kaj jen ĝuste rande de la 
fajrolumo staris kurbiĝinta maljunulo, apogante sin per 
bastono kaj volvite en vasta mantelo; lia larĝranda ĉapelo 
estis surtirita ĝis liaj okuloj. Gimlio saltstariĝis, momente tro 
konsternita por ekkrii, kvankam tuj fulmis en lia menso 
supozo ke alvenis al ili Sarumano. Aragorno kaj Legolaso, 
vekitaj per lia subita ekmovo, sidiĝis kaj rigardegis. La 
maljunulo nek parolis nek signis. 

— Nu, oĉjo, kiel ni servu vin? — diris Aragorno, 
saltstariĝinte. — Venu varmiĝi, se vi fridas! — Li paŝis 
antaŭen, sed la maljunulo estis jam for. Neniu lia spuro 
troveblis proksime, kaj ili ne riskemis iri foren. La luno jam 
subiris, kaj la nokto tre mallumis. 

Subite Legolaso ekkriis: 

— La ĉevaloj! La ĉevaloj! 

La ĉevaloj estis foririntaj. Ili eltrenis siajn ligaĵojn kaj 
malaperis. Dum kelka tempo la tri kunuloj staris silente kaj 
senmove, ĉagrenitaj pro tiu nova frapo de misfortuno. Ili 
estis ĉe la rando de Fangorno, kaj multegaj leŭgoj kuŝis inter 
ili kaj la viroj de Rohano, iliaj solaj amikoj en tiu ĉi vasta kaj 
danĝera lando. Dum ili senmovis, ŝajnis al ili, ke ili aŭdas, 
malproksime en la nokto, sonon de ĉevaloj henantaj kaj 



blekantaj. Poste ĉio denove silentiĝis, krom la frida susuro 
de la vento. 

— Nu, ili foriris, — diris Aragorno finfine. — Ni ne povas trovi 
ilin nek kapti ilin; do se ili ne revenos propravole, necesas ke 
ni malhavu ilin. Ni ekiris per la piedoj kaj tiujn ni ankoraŭ 
posedas. 

— Piedoj! — diris Gimlio. — Sed ni ne povos manĝi ilin, same 
kiel marŝi per ili. — Li ĵetis iom da brulaĵo sur la fajron kaj 
ekkaŭris apude. 

— Antaŭ nur kelkaj horoj vi ne volis sidi sur ĉevalo de 
Rohano, — ridis Legolaso. — lam vi iĝos rajdemulo. 

— Neverŝajnas, ke mi havos la okazon, — diris Gimlio. 

— Se vi volas scii mian penson, — li rekomencis post kelka 
tempo, — mi opinias, ke tiu estis Sarumano. Kiu alia? 

Memoru la vortojn de Eomero: “Li iras tien-reen kiel 
maljunulo en kapuĉo kaj mantelo”. Pertiuj vortoj. Li foriris 
kun niaj ĉevaloj aŭ fortimigis ilin, kaj jen ni estas. Venos al ni 
pli da problemoj, atentu miajn vortojn! 

— Mi atentas ilin, — diris Aragorno. — Sed mi rimarkis 
ankaŭ, ke tiu maljunulo surhavis ĉapelon anstataŭ kapuĉo. 
Tamen mi ne dubas, ke vi konjektas prave, kaj ĉi tie ni estas 
en danĝero, ĉu nokte ĉu tage. Sed dume nenio alia fareblas 
ol ripozi, dum tio eblas. Nun vaĉos mi dum iom da tempo, 
Gimlio. Mi bezonas pli mediton ol dormon. 

La nokto pasis malrapide. Legolaso sekvis Aragornon, kaj 
Gimlio sekvis Legolason, kaj iliaj vaĉoj trenpasis. Sed okazis 
nenio. Ne reaperis la maljunulo, kaj la ĉevaloj ne revenis. 



3 


La Uruk-Hajoj 

Grinĉjo kuŝis en malhela maltrankvila sonĝo: ŝajnis, ke li 
aŭdas la propran voĉeton reeĥanta en nigraj tuneloj, 
vokantan: “Frodo, Frodo!” Sed anstataŭ Frodo centoj da hidaj 
orkaj vizaĝoj rikanis al li el la ombroj, centoj da hidaj brakoj 
kroĉiĝis al li ĉiuflanke. Kie estis Gaja? 

Li vekiĝis. Malvarma aero blovis al lia vizaĝo. Li kuŝis 
surdorse. Vespero proksimiĝis, kaj la ĉielo supre malheliĝis. 

Li turnis sin kaj konstatis, ke la sonĝo estis apenaŭ pli 
malagrabla ol la vekiĝo. Liaj pojnoj, kruroj kaj maleoloj estis 
ŝnure ligitaj. Apude kuŝis Gaja, blankvizaĝa, kun malpura 
ĉifono volvita sur la frunto. Ĉie ĉirkaŭ ili sidis aŭ staris 
multnombra bando da orkoj. 

Malrapide en la dolora kapo de Grinĉjo memoroj kunplektiĝis 
kaj disiĝis de I' sonĝ-ombroj. Kompreneble: li kaj Gaja estis 
forkurintaj en la arbaron. Kio influis ilin? Kial ili forkuris tiel, 
malatentante oldan Paŝegulon? Ili kuris grandan distancon 
kriante — li ne povis memori kiomdistance nek kiomtempe; 
kaj jen subite ili karambolis ĝuste kun grupo da orkoj: tiuj 
staris aŭskultante, kaj verŝajne ili ne vidis Gajan kaj Grinĉjon 
ĝis tiuj preskaŭ trafis en iliajn brakojn. Tiam ili kriegis, kaj 
dekoj da aliaj goblenoj saltis el la arboj. Gaja kaj li elingigis 
siajn glavojn, sed la orkoj ne volis batali, kaj nur provis kapti 
ilin, eĉ kiam Gaja jam fortranĉis plurajn brakojn kaj manojn. 
Brave, Gaja! 

Poste Boromiro venis saltante inter la arboj. Li devigis ilin 
batali. Li mortigis multajn el ili, kaj la cetero fuĝis. Sed ili ne 
longe reiris, kiam ilin denove atakis minimume cent orkoj, 
kelkaj tre grandaj, kaj tiuj pafis hajlon da sagoj: ĉiam 
kontraŭ Boromiron. Boromiro blovis sian kornegon, ĝis la 



arbaro sonoris, kaj komence la orkoj estis maltrankvilaj kaj 
retiriĝis; sed kiam ne aŭdiĝis la respondo krom la eĥoj, ili 
atakis pli sovaĝe ol antaŭe. Grinĉjo ne memoris multon pli. 
Lia lasta memoro estis Boromiro sin apoganta al arbo, 
elplukanta sagon; poste subite mallumiĝis. 

“Supozeble oni batis mian kapon, — li diris al si. — Mi 
scivolas, ĉu Gaja estas grave vundita. Kio okazis al 
Boromiro? Kial la orkoj ne mortigis nin? Kie ni estas, kaj kien 
ni iras?” 

Li ne povis respondi la demandojn. Li sentis sin maljuna kaj 
malsana. “Mi volas, ke Gandalfo neniam persvadus Elrondon 
permesi nian partoprenon, — li pensis. — Kion mi kontribuis? 
Nura ĝeno: pasaĝero, peco da pakaĵo. Kaj nun mi estas 
rabaĵo kaj mi estas nura peco da pakaĵo por la orkoj. Mi 
esperas, ke Paŝegulo aŭ iu venos postuli nin! Sed ĉu mi 
devus tion esperi? ĉu tio ne misgvidus la planojn? Se nur mi 
povus liberiĝi!'' 

Li baraktis iomete, tute senutile. Unu el la orkoj apude 
sidantaj ekridis kaj diris ion per sia abomeninda lingvo al 
kunulo. 

— Ripozu dum vi povas, stultuleto! — li poste diris al Grinĉjo 
per la Komuna Lingvo, kiun li preskaŭ tiom hidigis, kiom lia 
propra lingvo. — Ripozu dum vi povas! Ni trovos uzon por 
viaj kruroj postnelonge. Vi volos, ke vi neniom havus antaŭ 
ol ni alhejmigos vin. 

— Se estus mia elekto, vi jam nun volus vin morta, — diris la 
alia. — Mi kvikigus vin, mizera rato. — Li kliniĝis super 
Grinĉjon, proksimigante al ties vizaĝo siajn flavajn 
dentaĉojn. En la mano li havis nigran tranĉilon kun longa 
noĉita klingo. — Kuŝu kviete, aŭ mi tiklos vin per tio ĉi, — li 
siblis. — Ne tiru al vi atenton, aŭ mi eble forgesos miajn 



ordonojn. Malbenon al la isengarduloj! Uglŭk u bagronk ŝa 
puŝdug Saruman-glob bŭbhoŝ skaj: — li transiris al longa 
kolera parolado en la propra lingvo, kiu malrapide forfadis al 
murmurado kaj graŭlado. 

Terurite Grinĉjo senmoviĝis, kvankam plifortiĝis doloro ĉe 
liaj pojnoj kaj maleoloj, kaj la subaj ŝtonoj boris lian dorson. 
Porforgesi pri si li aŭskultis silente ĉion, kion li povis aŭdi. 
Ĉirkaŭe aŭdiĝis multaj voĉoj, kaj kvankam la orka lingvo 
ĉiam sonis plena de malamo kaj kolero, ŝajnis evidente, ke io 
kverelsimila jam komenciĝis kaj pliardiĝis. 

Grinĉjo trovis surprizite, ke multo el la paroloj estis 
komprenebla: multaj orkoj uzis la komunan lingvon. 

Evidente ĉeestis anoj el du aŭ tri malsamaj triboj, kaj ili ne 
komprenis la orkan lingvon unu de la aliaj. Okazis kolera 
debato pri la tuja farotaĵo: la irota vojo kaj kion fari pri la 
kaptitoj. 

— Mankas tempo por mortigi ilin ĝuste, — diris unu. 

— Mankas ludotempo dum tiu ĉi vojaĝo. 

— Tio ne eviteblas, — diris alia. — Sed kial ne mortigi ilin 
rapide, mortigi ilin jam nun? lii estas malbeninda ĝeno, kaj 
al ni urĝas. Proksimiĝas vespero, kaj ni devus ekhasti. 

— Ordonoj, — diris tria voĉo per profunda graŭlo. — “Mortigu 
ĉiujn, sed NE la duonulojn: ili estas alportendaj VIVANTAJ 
laŭeble baldaŭ”. Jen miaj ordonoj. 

— Por kio oni deziras ilin? — demandis pluraj voĉoj. — Kial 
vivantaj? Ĉu iii provizas bonan amuzon? 

— Ne! Mi aŭdis, ke unu el ili posedas ion, ion necesan por la 
milito, iun elfan kompleton aŭ alian. Ĉiuokaze ili ĉiuj estos 
pridemanditaj. 



— Ĉu nurtion vi scias? Kial ni ne priserĉu ilin kaj malkovru? 
Ni eble trovus ion de ni mem uzindan. 

— Tio estas komento tre interesa, — rikanis voĉo, malpli 
laŭta ol la aliaj, sed pli malvirta. — Mi eble devos raporti 
tion. La kaptitoj estas NE priserĉotaj, nek prirabotaj: jen miaj 
ordonoj. 

— Ankaŭ la miaj, — diris la profunda voĉo. — “Vivantaj kaj 
kiel kaptitaj; neniom da priŝtelado”. Jen miaj ordonoj. 

— Ne niaj ordonoj! — diris unu el la pli fruaj voĉoj. — Ni 
venis ĉi longan vojaĝon el la Minejoj por mortigi, kaj venĝi 
niajn popolanojn. Mi volas mortigi kaj poste reiri norden. 

— Do vi devas repensi la volon, — diris la graŭla voĉo. — Mi 
estas Ugluko. Mi estras. Mi reiras al Isengardo laŭ la plej 
mallonga vojo. 

— Ĉu Sarumano estas la mastro aŭ la Granda Okulo? — diris 
la malvirta voĉo. — Ni devus reiri tuj al Lugburzo. 

— Se ni povus transiri la Grandan Riveron, tio eblus, — diris 
alia voĉo. — Sed ni ne estas sufiĉe multaj por riski subeniron 
al la pontoj. 

— Mi venis transen, — diris la malvirta voĉo. — Flugilhava 
nazgulo atendas nin norde sur la orienta bordo. 

— Eble, eble! Poste vi forflugos kun niaj kaptitoj kaj ricevos 
la tutajn monkompenson kaj laŭdojn en Lugburzo, kaj lasos 
nin piediri laŭhazarde tra la Ceval-lando. Ne, ni devas resti 
kune. Ĉi lokoj estas danĝeraj: plenaj je fiaj ribelantoj kaj 
kaperistoj. 


— Ja, ni devas resti kune, — graŭlis Ugluko. — Mi ne fidas al 
vi, etaj porkaĉoj. Mankas al vi medolo ekster la propraj 



stinkejoj. Sen ni vi ĉiuj estus forkurintaj. Ni estas batalemaj 
uruk-hajoj! Ni mortigis la grandan militestron. Ni kaptis la 
kaptitojn. Ni estas la servistoj de Sarumano la Saĝa, la 
Blanka Mano: tiu Mano, kiu provizas al ni por manĝi 
homkarnon. Ni venis el Isengardo kaj gvidis vin ĉi tien, kaj ni 
regvidos vin laŭ vojo de ni elektita. Mi estas Ugluko. Mi diris. 

— Vi diris pli ol sufiĉe, Ugluko, — rikanis la malvirta voĉo. 

— Mi scivolas kiel tio impresus ilin en Lugburzo. Eble ili 
konkludus, ke la ŝultroj de Ugluko bezonas malŝarĝiĝon je 
kapo ŝvelinta. Oni eble demandus, de kie venis liaj strangaj 
ideoj. Ĉu ili eble venis de Sarumano? Kiu li supozas sin, 
memstariĝante kun siaj makulitaj blankaj insignoj? Ili eble 
konsentus kun mi, kun Griŝnaĥo, ilia fidata komisiito. Kaj mi, 
Griŝnaĥo, diras jenon: Sarumano estas stultulo, kaj stultulo 
fie perfidema. Sed la Granda Okulo gvatas lin. “Porkaĉoj”, ĉu 
vere? Kiel plaĉas al vi nomiĝi “porkaĉoj” per la fekrastuloj de 
makulita sorĉisteto? Orkan karnon manĝas ili, mi garantias. 

Multaj kriegoj en orka lingvo respondis, kaj la sonora siblego 
de elingigataj armiloj. Singarde Grinĉjo ĉirkaŭruliĝis, 
esperante vidi la okazontaĵon. Liaj gardintoj iris partopreni la 
lukton. En la krepusko li vidis grandan nigran orkon, 
verŝajne Uglukon, staranta fronte al Griŝnaĥo, mallonga 
kurbkrura kreaĵo, tre larĝa kaj havanta longajn brakojn, kiuj 
pendis preskaŭ ĝis la tero. Ĉirkaŭ ili estis multaj goblenoj pli 
malgrandaj. Grinĉjo supozis ilin tiuj el la nordo. Ili havis 
elingigitajn tranĉilojn kaj glavojn, sed hezitis ataki Uglukon. 

Ugluko kriis, kaj nombro de aliaj orkoj, preskaŭ same grandaj 
kiel li, alkuris. Tiam subite, senaverte, Ugluko saltis antaŭen 
kaj per du rapidaj batoj fortranĉis la kapojn de du el siaj 
kontraŭuloj. Griŝnaĥo paŝis flanken kaj malaperis en la 
ombrojn. 



La aliaj cedis, kaj unu paŝis malantaŭen kaj sakre 
stumblofalis pro la kuŝanta korpo de Gaja. Tamen tio 
verŝajne savis lian vivon, ĉar la kunuloj de Ugluko transsaltis 
lin kaj distranĉis alian per siaj larĝklingaj glavoj. Tiu estis la 
flavdentaĉa gardinto. Lia korpo falis rekte sur Grinĉjon 
ankoraŭ tenante la longan noĉklingan tranĉilon. 

— Eningigu la armilojn! — kriis Ugluko. — Kaj neniom pli da 
idiotaĵo! Ni iros rekte okcidenten de ĉi tie kaj suben laŭ la 
ŝtuparo. De tie rekte al la montetoj, poste laŭlonge de la 
rivero ĝis la arbaro. Kaj ni marŝos tage kaj nokte. Ĉu klare? 

“Nu, — pensis Grinĉjo, — se nur tiu malbelulo bezonos iom 
da tempo por ekregi sian trupon, mi havas eblecon”, — venis 
al li ekbrilo da espero. Eĝo de la nigra tranĉilo tranĉetis lian 
brakon, poste glisis ĝis lia pojno. Li konsciis pri flueto de 
sango sur sia mano, sed li ankaŭ sentis fridan tuŝon de ŝtalo 
sur sia haŭto. 

La orkoj pretiĝis marŝi denove, sed iuj el la norduloj estis 
daŭre malemaj, kaj la isengardanoj mortigis ankoraŭ du 
antaŭ ol la ceteraj estis timigitaj. Okazis multe da sakrado 
kaj konfuziĝo. Provizore Grinĉjo estis negardata. Liaj kruroj 
estis firme ligitaj, kaj liaj manoj kunligitaj pojne estis antaŭ 
ii. Li povis movi ilin samtempe, kvankam la ligaĵo estis 
kruele strikta. Li flanken puŝis la mortintan orkon, poste 
apenaŭ riskante spiri li frotis la nodon de I' pojnligaĵo 
supren-suben laŭlonge de la tranĉila klingo. Tiu estis akra, 
kaj la mano de I' mortinto tenis ĝin rigida. La ŝnuro estis 
tranĉita! Rapide Grinĉjo tenis ĝin per siaj fingroj kaj nodis 
ĝin denove kiel malstriktan brakringon el du maŝoj kaj 
pasigis ĝin trans la manojn. Poste li kuŝis tre senmove. 

— Levu tiujn kaptitojn! — kriis Ugluko. — Ne faru trukojn per 
ili! Se ili ne estos vivaj, kiam ni venos hejmen, mortos ankaŭ 
iu alia. 



Orko kaptis Grinĉjon kvazaŭ sakon, metis sian kapon inter la 
ligitajn manojn kaj trenis ilin suben, ĝis la vizaĝo de Grinĉjo 
estis premegita al la orka nuko; poste la orko skue ekmarŝis. 
Alia simile traktis Gajan. La grifeca mano de la orko kroĉiĝis 
kiel fero al la brakoj de Grinĉjo; la ungoj pikegis lin. Li fermis 
siajn okulojn kaj reglisis en sonĝojn turmentajn. 

Subite li estis denove ĵetita al ŝtona planko. Estis frue en la 
nokto, sed la korna luno jam descendis okcidenten. Ili 
troviĝis rande de klifo, kiu ŝajnis elrigardi al maro da pala 
nebuleto. Aŭdiĝis en la proksimo sono de falanta akvo. 

— Finfine la skoltoj revenis, — diris proksima orko. 

— Nu, kion vi eltrovis? — graŭlis la voĉo de Ugluko. 

— Nur unu rajdanton, kaj li fuĝis okcidenten. La vojo estas 
senobstakla nun. 

— Nun, tre povas esti. Sed kiom longe? Idiotoj! Vi devis 
mortpafi lin. Li alarmos. La damnindaj ĉevalbredantoj aŭdos 
pri ni antaŭ la mateno. Jam ni devos vojaĝi duoble rapide. 

Ombro kliniĝis super Grinĉjo. Tiu estis Ugluko. 

— Sidiĝu! — diris la orko. — Miaj knaboj tediĝas portaĉi vin. 
Necesas, ke ni subengrimpu, kaj vi devos utiligi la krurojn. 
Estu kunlaborema nun. Nenia kriado, nenia provo eskapi. Ni 
scias kompensi trukojn laŭ maniero malagrabla, kvankam tio 
ne lezos vian valoron por la Mastro. 

Li tranĉis la ŝnurojn ĉirkaŭ la kruroj kaj maleoloj de Grinĉjo, 
levis lin per lia hararo kaj starigis lin surpieden. Grinĉjo falis 
kaj Ugluko ree levstarigis lin per la haroj. Pluraj orkoj ridis. 
Ugluko premis flakonon inter liajn dentojn kaj verŝis en lian 
gorĝon iom da bruna likvaĵo: li sentis transflui lin varmegan 



sovaĝan ardon. Malaperis la doloroj en liaj kruroj kaj 
maleoloj. Li povisstari. 

— Nun la alian! — diris Ugluko. Grinĉjo vidis, ke li iris al 
Gaja, kiu kuŝis proksime, kaj piedbatis lin. Gaja ĝemis. 
Kaptante lin malmilde Ugluko trenis lin al sidpozicio kaj 
deŝiris la bandaĝon de lia kapo. Poste li ŝmiris la vundon per 
ia malhela ungvento el ligna skatoleto. Gaja elpuŝis krion kaj 
energie baraktis. 

La orkoj manklakis kaj kriaĉis. 

— Ne akceptas sian kuracilon, — ili mokis. — Ne scias, kio 
estas bona al li. Aj! Poste ni ĝuos amuzaĵojn. 

Sed tiumomente Ugluko ne okupiĝis pri amuzaĵoj. Necesis 
rapidi kaj pacigi la maleman sekvantaron. Li kuracis Gajan 
orkmaniere; kaj la rimedo efikis rapide. Kiam li trudis 
trinkaĵon el sia flakono en la gorĝon de I' hobito, tranĉis la 
krurŝnurojn kaj trenlevis lin, Gaja stariĝis, aspekte pala sed 
seriozmiena, defia kaj ege vigla. La surfrunta vundo jam ne 
ĝenis lin, sed li havis brunan cikatron ĝis la vivofino. 

— Saluton, Grinĉjo! — li diris. — Do ankaŭ vi partoprenas 
tiun etan ekspedicion, ĉu? Kie ni dormos-matenmanĝos? 

— Atentu! — diris Ugluko. — Tio manku! Ligu la langojn. 
Neniom da interparolo. Malhelpoj estos raportitaj ĉe la celo, 
kaj Li scios, kiel rekompenci vin. Vi ja ricevos dormon- 
matenmanĝon: pli ol vi povos gluti. 

La orka bando komencis malsupreniri laŭ streta ravino 
kondukanta ĝis la suba nebuleta ebenaĵo. Gaja kaj Grinĉjo, 
disigitaj de dek orkoj aŭ pli, subengrimpis kune. Ĉe la fundo 
ili surpaŝis herbon, kaj la koroj de la hobitoj plikuraĝiĝis. 



— Jam rekte antaŭen! — kriis Ugluko. — Okcidenten kaj 
iomete norden. Sekvu Lugduŝon. 

— Sed kion ni faros je tagiĝo? — diris iuj el la nordanoj. 

— Daŭrigi la kuradon, — diris Ugluko. — Kion vi supozas? Ĉu 
sidi surherbe kaj atendi ĝis la blankhaŭtuloj aliĝos al la 
pikniko? 

— Sed ni ne povas kuri en la sunlumo. 

— Vi kuros kun mi malantaŭe, — diris Ugluko. — Kuros! Aŭ vi 
neniam plu revidos viajn amatajn loĝtruojn. Je la Blanka 
Mano! Kiom utilas sendi por vojaĝo montajn larvojn, nur 
duone trejnitajn. Kuru, damninduloj! Kuru dum la nokto 
daŭras! 

Tiam la tuta grupo komencis kuri per la longaj saltaj paŝegoj 
de orkoj. Ili observis nenian ordon, puŝante, ŝovante kaj 
sakrante; tamen ilia rapido estis tre granda. Ĉiun hobiton 
gardis triopo. Grinĉjo troviĝis tre malantaŭe en la spaliro. Li 
scivolis kiom longe li kapablos progresi tiapaŝe: manĝaĵon li 
ne havis depost la mateno. Unu el liaj gardantoj havis vipon. 
Sed aktuale la orka likvoro ankoraŭ ardis en li. Ankaŭ lia 
cerbo estis vigla. 

De tempo al tempo venis al lia menso vizio pri la entuziasrna 
vizaĝo de Paŝegulo kliniĝanta al malhela postsignaro kaj 
kuranta, kuranta malantaŭe. Sed kion povus vidi eĉ disirulo 
krom konfuzitaj spuroj de orkaj piedoj? Liaj propraj spuretoj 
kaj tiuj de Gaja estis forigitaj per la tramplado de la 
ferplandaj ŝuoj antaŭ ili kaj malantaŭ ili kaj ĉirkaŭ ili. 

Ili progresis nur proksimume unu mejlon for de la klifo, kiam 
la tereno deklivis suben al larĝa malprofunda konkavejo, kie 
la grundo molis kaj malsekis. Tie kuŝis nebuleto pale ekluma 



sub la lastaj radioj de la koma luno. La malhelaj figuroj de la 
orkoj antaŭe malklariĝis kaj poste estis englutitaj. 

— Aj! Estu singardaj! — kriis Ugluko de malantaŭe. 

Subita penso alsaltis al Grinĉjo en la menson, kaj li tuj 
ekagis. Li deviis dekstren kaj plonĝis el atingo de sia 
kroĉiĝema gardanto, celante kapantaŭen en la nebuleton; li 
alteriĝis sur la herbon diskuŝe. 

— Haltu! — kriegis Ugluko. 

Sekvis momenta malordo kaj konfuziĝo. Grinĉjo saltleviĝis 
kaj ekkuris. Sed la orkoj persekutis lin. luj subite abruptis 
rekte antaŭ li. 


“Ne espereblas eskapo! — pensis Grinĉjo. — Sed espereblas, 
ke mi lasis kelkajn proprajn signojn netuŝitaj sur la malseka 
tero”. Li palpis ĉe la kolo per siaj du ligitaj manoj, kaj 
malkroĉis la broĉon de sia mantelo. Guste kiam kaptis lin 
longaj brakoj kaj duraj krifoj li lasis ĝin fali. 'Tie ĝi kuŝos 
supozeble ĝis la fino de tempo, — li pensis. — Mi ne scias 
kial mi faris tion. Se eskapis la aliaj, ili verŝajne iris ĉiuj kun 
Frodo”. 

Vipo volviĝis ĉirkaŭ liaj kruroj kaj li subpremis krion. 

— Sufiĉe! — kriis Ugluko alkurante. — Li ankoraŭ devos kuri 
longan vojon. Kurigu ilin ambaŭ! Uzu la vipon nur kiel 
memorigilon. 

— Sed tio ne finiĝas, — li minacis, sin turninte al Grinĉjo. 

— Mi ne forgesos. Pago estas nur prokrastita. Ek al. 

Nek Grinĉjo nek Gaja multe memoris pri la posta parto de I' 
vojaĝo. Misaj sonĝoj kaj misaj vekiĝoj kunfandiĝis en longa 
mizertunelo, kun espero ĉiam pli velkanta malantaŭe. Ili 



kuris, kuradis, klopodante atingi la rapidecon starigitan de I' 
orkoj, frapite de tempo al tempo per kruela vipŝnuro ruze 
manipulita. Kiam ili haltis aŭ stumblis, oni kaptis kaj trenis 
ilin kelkan distancon. 

La varmo de la orka trinkaĵo jam malaperis. Grinĉjo denove 
sentis sin malvarma kaj vomema. Subite li falis vizaĝaltere. 
Duraj manoj kun ŝirantaj ungegoj alkroĉiĝis kaj levis lin. Li 
estis portata denove kvazaŭ sako, kaj mallumo ekestis: ĉu 
mallumo de alia nokto aŭ blindeco de la okuloj, li ne povis 
scii. 

Malklare li ekkonstatis pri voĉoj bruegantaj: ŝajne multaj 
orkoj postulis halton. Ugluko kriegis. Li sentis sin teren ĵetita, 
kaj li kuŝis ĝis nigraj sonĝoj envolvis lin. Sed ne longe li 
eskapis el doloroj; baldaŭ la fera kroĉiĝo de senkompataj 
manoj trafis lin denove. Dum longa tempo li estis frapetita 
kaj skuita, kaj poste la mallumo malrapide cedis kaj li 
revenis al la vekiĝanta mondo kaj konstatis, ke estas 
matene. Ordonoj estis kriataj, kaj li estis krudeĵetita sur la 
herbon. 

Tie li kuŝis kelkan tempon luktante kontraŭ malespero. Lia 
kapo turniĝis, sed pro la ardo en la korpo li divenis, ke oni 
havigis al li plian glutaĵon. Orko kliniĝis super li kaj ĵetis al li 
iom da pano kaj strion da nekuirita sekigita karno. Li avide 
manĝis la malfreŝan grizan panon, sed ne la viandon. Li estis 
malsatega, sed ankoraŭ ne tiom malsatega, ke li manĝus 
viandon ĵetitan al li de orko, karnon de estaĵo kies naturon li 
ne volis konjekti. 

Li sidiĝis kaj ĉirkaŭrigardis. Gaja troviĝis proksime. Ili estis 
ĉe la bordo de rapidega mallarĝa rivero. Antaŭe baŭmis 
montoj: iu alta pinto ricevis la unuajn radiojn de la suno. 
Ombra makulo da arbarego kuŝis antaŭ ili sur la subaj 
deklivoj. 



Okazis multe da kriado kaj debatado inter la orkoj; kverelo 
ŝajnis denove komenciĝonta inter la nordanoj kaj la 
isengardanoj. luj indikis retroen al la sudo kaj iuj indikis 
orienten. 

— Nu, bone, — diris Ugluko. — Lasu ilin al mi do! Nenia 
mortigado, kiel mi diris al vi pli frue; sed se volas forĵeti ĉion, 
kion ni venis la tutan vojon akiri, forĵetu ĝin! Mi prizorgos 
tion, la batalemaj uruk-hajoj faru la laboron kiel kutime. Se 
vi timas la blankhaŭtulojn, kuru! Kuru! Jen la arbarego, — li 
diris, indikante antaŭen. — Atingu ĝin! Tio estas la plej 
favora ebleco. Iru jam! Kaj rapide, antaŭ ol mi forbatos 
ankoraŭ kelkajn kapojn por iom saĝigi la ceterajn. 

Okazis iom da sakrado kaj interpuŝiĝo kaj poste plimulto el 
la nordanoj forŝiriĝis kaj forkuris, pli ol cento da ili, kurante 
malorde laŭ la riverbordo al la montoj. La hobitoj postrestis 
kun la isengardanoj: malhela minaca trupo, minimume 
okdeko da grandaj malpalaj oblikv-okulaj orkoj kun grandaj 
arkpafiloj kaj mallongaj larĝklingaj glavoj. Kelkaj el la pli 
grandaj kaj pli kuraĝaj nordanoj restis kun ili. 

— Nun ni traktos pri Griŝnaĥo, — diris Ugluko; sed eĉ kelkaj 
el liaj propraj sekvantoj rigardis maltrankvile suden. 

— Mi scias, — graŭlis Ugluko. — La damnindaj ĉevalknaboj 
konstatis pri ni. Pri tio tute kulpas vi, Snago. Oni devus 
fortranĉi al vi kaj al la aliaj skoltoj la orelojn. Sed ni estas 
batalistoj. Ni jam festmanĝos ĉevalkarnon, aŭ ion pli bonan. 

Tiam Grinĉjo vidis, kial kelkaj trupanoj indikis orienten. De 
tiu direkto nun venis raŭkaj krioj, kaj jen estis denove 
Griŝnaĥo, kaj dorse de li kvardeko da similuloj: longbrakaj 
kurbakruraj orkoj. Sur iliaj ŝildoj estis pentrita po ruĝa okulo. 
Ugluko antaŭen paŝis renkonte al ili: 


— Do vi revenis? — li diris. — Repensis la aferon, ĉu? 



— Mi revenis porcertigi, ke la ordonoj estu plenumitaj kaj la 
kaptitoj estu sekuraj, — respondis Griŝnaĥo. 

— Ĉu vere! Malŝparo de energio. Mi certigos, ke la ordonoj 
estu plenumitaj sub mia komando. Kaj por kio cetera vi 
revenis? Vi haste foriris. Ĉu vi ion postlasis? 

— Mi postlasis stultulon, — grincvoĉis Griŝnaĥo. — Sed 
akompanis lin kelkaj bravuloj tro valoraj por perdi. Mi sciis, 
ke vi gvidos ilin en fatrason. Mi venis por helpi ilin. 

— Bonege! — ridis Ugluko. — Sed krom se vi havas medolon 
por batali, vi elektis malĝustan vojon. Lugburzen estis 
prefere via celo. Venas la blankhaŭtuloj. Kio okazis al via 
trezora nazgulo? Ĉu oni mortpafis sub li alian rajdbeston? 
Vidu, se vi kunportus lin, tio eble estus utila — se tiuj 
nazguloj estas tiaj, kiaj oni pretendas. 

— Nazgulo, nazgulo, — diris Griŝnaĥo, tremetante kaj 
lekante siajn lipojn, kvazaŭ tiu vorto posedus fetoran 
guston, kiun li gustumas senplezure. — Vi priparolas tion, 
kio estas profunda ekster atingo de viaj kotecaj sonĝoj, 
Ugluko. Nazguloj! Ha! Tiaj, kiaj oni pretendas! Venos tago, 
kiam vi volos, ke tion vi ne diris. Simio! — li grincvoĉis 
atakeme. — Vi devus scii, ke ili estas la pupiloj de I' Granda 
Okulo. Sed ankoraŭ ne la flugilhavaj nazguloj: ankoraŭ ne, 
ankoraŭ ne. Li ankoraŭ ne volas permesi, ke ili montru sin 
vivaj trans la Granda Rivero, ne tro baldaŭ. Ili estas por la 
Milito — kaj aliaj celoj. 

— Vi ŝajnas bone informita, — diris Ugluko. — Pli ol 
konvenas al vi, mi konjektas. Eble tiuj en Lugburzo 
interesiĝos pri la kielo kaj kialo. Sed dume la uruk-hajoj el 
Isengardo rajtas kiel kutime fari la taskaĉojn. Ne staru tie 
bavante! Kunordigu vian kanajlaron! La aliaj porkaĉoj 
forkuras al la arbarego. Prefere vi sekvu. Vi ne reatingus 



vivaj la Grandan Riveron.Jam komencu! Tuj! Mi estos 
ĉekalkane. 

La isengardanoj denove kaptis Gajan kaj Grinĉjon kaj 
pendigis ilin ĉedorse. Poste la trupo ekiris. Horon post horo 
ili kuradis, paŭzante de tempo al tempo porĵeti la hobitojn 
al aliaj portantoj. Ĉu pro tio, ke ili estis pli rapidaj kaj pli 
fortikaj, ĉu pro iu alia plano de Griŝnaĥo, la isengardanoj iom 
post iom trapasis la orkojn el Mordoro, kaj la trupanoj de 
Griŝnaĥo kunamasiĝis malantaŭe. Baldaŭ ili pliproksimiĝis al 
la antaŭaj nordanoj. La arbarego komencis malforiĝi. 

Grinĉjo estis kontuzita kaj gratita, lian doloran kapon rastis 
la malpuraĉa nuko kaj haroza orelo de la orko lin tenanta. Tuj 
antaŭe estis kurbigitaj dorsoj kaj fortikaj dikaj kruroj 
moviĝantaj supren-suben, supren-suben senripoze, kvazaŭ 
ili estus konstruitaj el dratoj kaj kornaĵoj, eltaktantaj la 
koŝmarajn sekundojn de senfina tempo. 

Posttagmeze la trupo de Ugluko atingis la nordanojn. Tiuj 
ekvelkis sub la radioj de I' hela suno, kvankam vintra suno 
brilanta en pala friska ĉielo; iliaj kapoj estis malaltaj kaj iliaj 
langoj pendolis. 

— Larvaĉoj! — mokis la isengardanoj. — Vi estas kuiritaj. La 
blankhaŭtuloj kaptos vin kaj manĝos vin. Ili venas. 

Ekkrio de Griŝnaĥo montris, ke tio ne estis nura ŝerco. Ja 
rajdantoj rapidege estis ekviditaj: ankoraŭ en malproksimo 
sed malforiĝantaj al la orkoj, malforiĝantaj al ili, kiel tajdo 
surplateja al homoj vagantaj en movsablo. 

La isengardanoj komencis kuri duoble rapide, kio mirigis 
Grinĉjon, terura akceliĝo tio ŝajnis je fino de vetkuro. Poste li 
vidis, ke la suno sinkas, descendante malantaŭ la 
Nebulecajn Montojn; ombroj etendiĝis tra la tereno. Ankaŭ la 
soldatoj el Mordoro levis siajn kapojn kaj ekkuris pli rapide. 



La arbarego estis malluma kaj proksima. Ili jam preterpasis 
kelkajn disajn arbojn. La tereno komencis deklivi supren, 
ĉiam pli krute; sed la orkoj ne haltis. Ugluko kaj Griŝnaĥo 
ambaŭ kriegis, spronante ilin al lasta peno. 

“Ili tamen sukcesos. Ili eskapos”, — pensis Grinĉjo. Kaj poste 
li sukcesis tordi sian kolon por retrorigardi per unu okulo 
trans la ŝultron. Li vidis, ke rajdistoj fore oriente jam 
paralelas la orkojn galopante trans la ebenaĵon. La sunsubiro 
origis ties lancojn kaj kaskojn kaj ekbriletis sur iliaj fluaj 
haroj. Ili enbaris la orkojn malhelpante ties diskuron kaj 
pelante ilin laŭlonge de la rivero. 

Li tre scivolis, kiaj personoj iii estas. Li jam bedaŭris, ke li ne 
lernis pli en Rivendelo nek pli ofte rigardis mapojn kaj tiajn 
aferojn; sed tiutempe la vojaĝplanoj ŝajnis troviĝi en manoj 
pli kompetentaj, kaj li neniam antaŭvidus distranĉiĝon de 
Gandalfo aŭ Paŝegulo aŭ eĉ Frodo. Pri Rohano li memoris 
nur, ke la ĉevalo de Gandalfo, Ombrofakso, devenis de tiu 
lando. Tio ŝajnis esperiga ĝis certa grado. 

“Sed kiel ili scios, ke ni ne estas orkoj? — li pensis. 

— Supozeble ili neniam aŭdis pri hobitoj ĉi-regione. 
Supozeble mi devus ĝoji, ke la fiaj orkoj verŝajne estas 
detruotaj, sed mi prefere saviĝu mem”. Plej probable li kaj 
Gaja estos mortigitaj kune kun siaj kaptintoj antaŭ ol la 
rohananoj eĉ sciiĝus pri ili. 

Kelkaj rajdistoj ŝajnis esti pafarkistoj, lertaj pafadi desur 
kuranta ĉevalo. Rajdinte rapide ĝis celdistanco ili pafis 
sagojn kontraŭ la orkojn kiuj postrestis, kaj pluraj el tiuj falis; 
poste la rajdistoj forturniĝis el celdistanco de I' respondaj 
pafarkoj de la malamikoj, kiuj pafis malorde ne riskante 
halti. Tio okazis multfoje, kaj unufoje sagoj trafis inter la 
isengardanoj. Unu el ili, ĝuste antaŭ Grinĉjo, stumblofalis kaj 
ne plu leviĝis. 



Noktiĝis sen tio, ke la rajdistoj proksimiĝis por batalo. Multaj 
orkoj jam falis, tamen restis almenaŭ ducent. En la frua 
mallumo la orkoj alvenis teraltaĵeton. La rando de 1' arbarego 
tre proksimis, verŝajne ne pli ol tri okonojn da mejlo, sed ili 
ne kapablis pluiri. La rajdistoj ĉirkaŭis ilin. Grupeto malobeis 
la ordonon de Ugluko kaj kuris plu al la arbarego: nurtri 
revenis. 

— Nu, jen ni estas, — ĉikanis Griŝnaĥo. — Bela estreco! 
Espereble la granda Ugluko elkondukos nin denove. 

— Demetu tiujn duonulojn! — ordonis Ugluko malatentante 
Griŝnaĥon. — Vi, Lugduŝo, nomu du aliajn kaj gardostaru 
apud ili. Ili estas ne mortigotaj, krom se la fiaj blankhaŭtuloj 
trabreĉos. Ĉu komprenite? Dum mi vivas, mi volas ilin. Sed 
ili ne elkriu kaj ili ne estu elsavitaj. Ligu iliajn krurojn! 

La lasta parto de tiu ordono estis senkompate plenumita. 

Sed Grinĉjo konstatis, ke la unuan fojon li proksimas al Gaja. 
La orkoj kreis grandan bruon, kriante kaj klakante per siaj 
armiloj, kaj la hobitoj sukcesis interflustri dum kelka tempo. 

— Tion ĉi mi ne alte taksas, — diris Gaja. — Mi sentas min 
preskaŭ elĉerpita. Ŝajnas al mi, ke mi ne povus rampi pli 
multe, eĉ se mi estus libera. 

— Lembaso! — flustris Grinĉjo. — Lembaso. Mi havas iom. Ĉu 
vi? Al mi ŝajnas, ke ili nenion prenis escepte de niaj glavoj. 

— Jes, mi havis paketon en mia poŝo, — respondis Gaja, 

— sed ĝi verŝajne eretiĝis. Ĉiuokaze mi ne kapablas enpoŝigi 
mian buŝon! 

— Tio ne necesos. Mi... — sed tiumomente sovaĝa piedbato 
avertis Grinĉjon, ke la bruo sordiniĝis, kaj la gardantoj 
atentas. 



La nokto estis malvarma kaj senmova. Ĉie ĉirkaŭ la altaĵeto, 
sur kiu amasiĝis la orkoj, ekbrulis gardfajretoj ore ruĝaj en la 
mallumo, kompleta ringo da ili. Ili estis pafarke atingeblaj, 
sed la rajdistoj ne montris sin kontraŭ la lumo, kaj la orkoj 
malŝparis multajn sagojn alpafante la fajrojn, ĝis Ugluko 
ĉesigis tion. La rajdistoj aŭdigis neniun sonon. Pli poste dum 
la nokto, kiam la luno aperis el la nebuleto, de tempo al 
tempo ili vidiĝis, ombrecaj figuroj foje briletantaj en la 
blanka lumo, dum ili moviĝis en senĉesa patrolado. 

— Ili atendos la sunon, damnu ilin! — graŭlis unu el la 
gardantoj. — Kial ni ne kuniĝas kaj traimpetas? Kion olda 
Ugluko supozas sin faranta, mi ŝatus scii. 

— Verŝajne vi ŝatus, — grincis Ugluko, alpaŝante de poste. 

— Ĉu vi asertas, ke mi tute ne pensas, ha? Damnu vin! Vi 
samas la alian kanajlaron: la larvaĉojn kaj la simiojn de 
Lugburzo. Ne utilas impeti kun ili. Ili simple kvikus kaj 
forkurus, kaj troviĝas pli ol sufiĉe el tiuj fiaj ĉevalknaboj por 
balai nian trupon sur la ebenaĵo. Nur unu aferon kapablas 
tiuj larvaĉoj: ili vidas kiel gufoj en la mallumo. Sed tiuj 
blankhaŭtuloj havas pli kapablajn nokt-okulojn ol la 
plimultaj homoj, laŭ miaj informoj; kaj ne forgesu iliajn 
ĉevalojn! Tiuj povas vidi la nokt-venteton, aŭ tiel oni diras. 
Tamen unu aferon la bravuloj ne scias: Maŭhuro kaj ties 
knaboj estas en la arbarego kaj pli-malpli tuje prezentiĝos. 

La vortoj de Ugluko sufiĉis verŝajne por trankviligi la 
isengardanojn; sed la ceteraj orkoj estis samtempe 
senkuraĝigitaj kaj ribelemaj. Ili postenigis kelkajn 
gardantojn, sed la plimulto kuŝis sur la tero ripozante en la 
agrabla mallumo. Efektive, iĝis denove tre mallume; ĉar la 
luno pasis okcidenten en densan nubaron, kaj Grinĉjo povis 
vidi nenion pli ol kelkpaŝe malproksimen. La fajroj havigis 
neniom da lumo al la altaĵeto. Tamen la rajdistoj ne kontentis 
nuratendi ĝis la aŭroro kaj permesi, ke la malamikoj ripozu. 



Subita tumulto oriente de la altaĵeto montris, ke io misas. 
Ŝajnis ke iuj homoj rajdis proksimen, glisis desur la ĉevaloj, 
rampis al la rando de 1' bivakejo kaj mortigis plurajn orkojn, 
kaj poste malaperis denove. Ugluko alkuris por malhelpi 
fuĝegon. 

Grinĉjo kaj Gaja eksidis. Iliaj gardintoj isengardaj jam 
akompanis Uglukon. Sed se la hobitoj pensis eskapi, tiu 
plano baldaŭ ruiniĝis. Longa haroza brako kaptis ambaŭ ĉe 
la nuko kaj kuntrenis ilin. Ili malklare konstatis intersi la 
kapegon kaj hidan vizaĝon de Griŝnaĥo; tiesfetora spiro 
tuŝis iliajn vangojn. Li komencis palpi kaj esploraĉi ilin. 
Grinĉjo tremetis, kiam duraj fridaj fingroj palpserĉis laŭ lia 
dorso. 

— Nu, miaj etuloj! — flustris Griŝnaĥo. — ĉu ĝuas belan 
ripozon? Aŭ ne? lom malagrable lokite, eble: glavoj kaj vipoj 
unuflanke kaj timindaj lancoj aliflanke! Etuloj devus ne 
enmiksiĝi en aferojn por ili tro grandajn. — Liaj fingroj daŭre 
palpserĉis. Vidiĝis lumo kvazaŭ de pala tamen varmega fajro 
profunde en liaj okuloj. 

Subite venis ekpenso en la menson de Grinĉjo, kvazaŭ rekte 
perita el la urĝa pensado de lia malamiko: “Griŝnaĥo scias 
pri la Ringo! Li serĉas ĝin, dum Ugluko estas okupata: li 
probable deziras ĝin por si”. Malvarma timo estis en la koro 
de Grinĉjo, tamen samtempe li pripensis, kiel profiti el la 
deziro de Griŝnaĥo. 

— Al mi ŝajnas, ke vi ne trovos ĝin tiamaniere, — li flustris. 

— Ĝi ne estas facile trovebla. 

— Trovos ĝin? — diris Griŝnaĥo: liaj fingroj ĉesis rampi kaj 
kaptis la ŝultron de Grinĉjo. — Trovos kion? Pri kio vi parolas, 
etulo? 



Momente Grinĉjo silentis. Poste en la mallumo li subite kreis 
sonon en la gorĝo: 

— Golum', golum'. Pri nenio, mia trezorego, — li aldonis. La 
hobitoj sentis tiki la fingrojn de Griŝnaĥo. 

— Oh ho! — siblis la gobleno mallaŭte. — Tion li celas, ĉu? 
Oh ho! Ege eg-e danĝere, etuloj miaj. 

— Eble, — diris Gaja, jam vigla kaj konscia pri la konjekto de 
Grinĉjo. — Eble, kaj ne nur al ni. Tamen vi pli bone scias 
gvidi la proprajn aferojn. Ĉu vi deziras ĝin aŭ ne? Kaj kion vi 
donus por ĝi? 

— Ĉu mi deziras ĝin? Ĉu mi deziras ĝin? — diris Griŝnaĥo 
kvazaŭ perpleksa, sed liaj brakoj tremetis. — Kion mi donos 
por ĝi? Kion signifas tio? 

— Signifas, — diris Grinĉjo, elektante zorge siajn vortojn, 

— ke senutilas palpi en la mallumo. Ni povus ŝpari al vi 
tempon kaj ĝenojn. Sed unue malligu niajn krurojn, aŭ ni 
faros nenion kaj diros nenion. 

— Miaj karaj vundeblaj etaj stultuloj, — siblis Griŝnaĥo, 

— ĉion, kion vi havas kaj ĉion kion vi scias, oni eligos el vi 
ĝustatempe: ĉion! Vi volos, ke vi konu pli por rakonti satige 
al la Demandisto, ja vere: tre baldaŭ. Ni ne rapidigu la 
enketon. Ho ve ne! Kial, laŭ via opinio, ni tenas vin vivaj? 
Miaj karaj etuloj, bonvolu kredi, ke tio ne estas pro 
bonkoreco: tiun malvirton eĉ Ugluko ne havas. 

— Tion mi facile kredas, — diris Gaja. — Sed vi ankoraŭ ne 
hejmigis vian predon. Kaj aferoj ŝajnas ne evolui laŭ viaj 
deziroj, kio ajn okazas. Se ni alvenos Isengardon, profitos ne 
la granda Griŝnaĥo: Sarumano prenos ĉion troveblan. Se vi 
volas ion porvi mem, nun estas la tempo marĉandi. 



Griŝnaĥo komencis perdi sian prudenton. Precipe la nomo 
Sarumano ŝajnis kolerigi lin. La tempo pasis kaj la tumulto 
sordiniĝis. Ugluko aŭ la isengardanoj povus reveni 
ajnmomente. 

— Ĉu vi ĝin havas — unu aŭ alia? — li grincvoĉis. 

— Golum', golum'! — diris Grinĉjo. 

— Malligu niajn krurojn! — diris Gaja. 

Ili sentis la brakojn de 1' orko tremi malmilde. 

— Damnu vin, vi fiaj bestaĉoj! — li siblis. — Ĉu malligi viajn 
krurojn? Mi malligos ĉiun tendenon en viaj korpoj. Ĉu vi 
supozas, ke mi ne kapablas priserĉi vin ĝis la ostoj? Priserĉi 
vin! Mi distranĉos vin ambaŭ ĝistremantaj ĉifonoj. Mi ne 
bezonas helpon de viaj kruroj porforigi vin — kaj havi vin 
por mi mem! 

Subite li kaptis ilin. La forto de liaj longaj brakoj kaj ŝultroj 
estis timegiga. Li enŝovis ilin sub po unu akselon, kaj 
premegis ilin sovaĝe al siaj flankoj; granda sufoka manego 
klakfermis iliajn buŝojn. Poste li saltis antaŭen, kliniĝante 
suben. Rapide kaj silente li iris, ĝis li venis al la rando de la 
altaĵeto. Tie, elektinte breĉon inter la orkaj gardantoj, li pasis 
kiel misa ombro en la nokton, suben laŭ la deklivo kaj 
okcidenten al la rivero, kiu elfluis el la arbarego. Tiudirekte 
estis larĝa apertejo kun unusola fajro. 

Irinte dekon da paŝoj li haltis, gvatante kaj aŭskultante. 
Nenio estis videbla aŭ aŭdebla. Li pluiris malrapide, klinita 
preskaŭ kunfalde. Poste li kaŭris kaj denove aŭskultis. Poste 
li stariĝis kvazaŭ riskonte subitan kuregon. Guste 
tiumomente, malhela figuro de rajdanto aperis antaŭ li. 
Ĉevalo snufis kaj baŭmis. Viro ekkriis. 



Griŝnaĥo ĵetiĝis teren, trenante la hobitojn sub sin; poste li 
elingigis sian glavon. Sendube li intencis mortigi la 
kaptitojn, prefere ol lasi ilin eskapi aŭ saviĝi; sed tio detruis 
lin. La glavo tintis mallaŭte kaj iom briletis pro la lumo de 
fajro fora maldekstre. Sago venis fajfe el la mallumo: ĝi estis 
lerte celita aŭ sorte gvidita, kaj ĝi trapikis lian dekstran 
manon. Li lasis fali la glavon kaj kriĉis. Aŭdiĝis rapidaj 
hufobatoj, kaj ĝuste kiam Griŝnaĥo saltleviĝis kaj ekkuris, li 
estis alrajdita kaj lin trapikis lanco. Li elpuŝis hidan treman 
kriegon kaj kuŝis senmova. 

La hobitoj restis premitaj al la tero kiel lasis ilin Griŝnaĥo. 

Alia rajdisto venis senprokraste por helpi sian kamaradon. 

Ĉu pro speciala vidpovo aŭ pro iu alia sentumo, la ĉevalo 
saltis leĝere trans ilin; sed ties rajdanto ne vidis ilin 
kuŝantajn, kovritajn de siaj elfaj manteloj, tro premitajn 
momente kaj tro timplenajn por moviĝi. 

Finfine Gaja ekmoviĝis kaj flustris mallaŭte: 

— Ĝis tio en ordo, sed kiel ni evitu trapikiĝon? 

La respondo venis preskaŭ tuj. La krioj de Griŝnaĥo avertis la 
orkojn. Pro la krioj kaj kriĉoj venantaj de la altaĵeto, la 
hobitoj konjektis, ke ilia malapero estas rimarkita: Ugluko 
probable forhakis ankoraŭ kelkajn kapojn. Tiam subite 
aŭdiĝis respondaj krioj de orkaj voĉoj de dekstre, ekster la 
cirklo de gardfajroj, el direkto de I' arbarego kaj la montoj. 
Maŭhuro evidente venis kaj atakis la sieĝantojn. Aŭdiĝis 
galopantaj ĉevaloj. La rajdistoj ringe proksimiĝis al la 
altaĵeto, riskante la orksagojn por malhelpi eblan ekimpeton, 
dum trapo forrajdis por trakti la novajn venintojn. Subite 
Gaja kaj Grinĉjo konstatis, ke nemoviĝinte ili jam troviĝas 
ekster la cirklo: nenio staris inter ili kaj eskapo. 



— Nun, — diris Gaja, — se nur estus liberaj niaj kruroj kaj 
manoj, ni eble sukcesus forkuri. Sed mi ne povas tuŝi la 
nodojn kaj mordi ilin mi ne povas. 


— Ne necesas provi, — diris Grinĉjo. — Mi intencis diri al vi, 
ke mi sukcesis liberigi miajn manojn. Jenaj maŝoj funkcias 
nur ŝajnige. Prefere vi manĝu unue iom da lembaso. 

Li forigis la ŝnurojn de siaj pojnoj kaj elfosis paketon. La 
kukoj estis rompitaj sed bonstataj, ankoraŭ en la folivolvaĵoj. 
La hobitoj manĝis du-tri pecojn. Ties gusto revokis al ili 
memorojn pri belaj vizaĝoj kaj ridado kaj saniga nutraĵo dum 
kvietaj tagoj jam malproksimaj. Kelktempe ili maĉis 
penseme, sidante en la malhelo, senatente pri la krioj kaj 
sonoj de la apuda batalo. Grinĉjo la unua rekonsciis pri la 
aktualo. 

— Necesas ekiri, — li diris. — Duonmomenton! — La glavo 
de Griŝnaĥo kuŝis proksime, sed ĝi estis tro peza kaj 
mallerta por li, do li rampis antaŭen kaj trovinte la kadavron 
de I' gobleno li elingigis longan akran tranĉilon. Perĝi li 
rapide tratranĉis iliajn ligaĵojn. 

— Jam temp' esta! — li diris. — Varmiĝinte iomete ni eble 
povos ekstari denove kaj marŝi. Sed ĉiuokaze ni preferu 
komenci rampe. 

Ili rampis. La herbaĵo estis profunda kaj cedema kaj tio 
helpis ilin; sed ĝi ŝajnis longa lanta sperto. Ili larĝe evitis la 
gardofajron, kaj serpentumis antaŭen iom post iom, ĝis ili 
atingis randon de I' rivero ade gluglanta en la nigraj ombroj 
sub siaj profundaj bordoj. Tiam ili retrorigardis. 

La sonoj forvelkis. Evidente Maŭhuro kaj ties “knaboj" estis 
mortigitaj aŭ forpelitaj. La rajdantoj reiris al sia silenta 
minaca vigilado. Tio ne daŭros multe pli longe. Jam la nokto 



estis longe daŭrinta. Oriente, kie restis sennube, la ĉielo 
komencis paliĝi. 

— Ni devas trovi kaŝejon, — diris Grinĉjo, — aŭ oni vidos nin. 
Tute ne konsolos nin, se tiuj rajdantoj rimarkos post nia 
morto, ke ni estis ne orkoj. — Li stariĝis kaj terenbatis la 
piedojn. — Tiuj ŝnuroj tranĉis min kvazaŭ dratoj; sed miaj 
piedoj komencas revarmiĝi. Mi jam povus marŝi ŝanceliĝe. 
Kiel statas vi, Gaja? 

Gaja stariĝis. 

— Jes, — li diris, — mi kapablas. Lembasoj vere kuraĝigas! Pli 
sana sento, cetere, ol la ardo de tiu orka likvaĵo. Mi scivolas 
el kio ĝi estis farita. Prefere ne scii, supozeble. Ni glutu iom 
da akvo porforlavi pensojn pri ĝi. 

— Ne ĉi tie, la bordo tro abruptas, — diris Grinĉjo. 

— Antaŭen! Ili turniĝis kaj marŝis unu apud la alia malrapide 
laŭlonge de la rivero. Malantaŭ ili la lumo en la oriento 
plifortiĝis. Marŝante ili komparis spertojn, babilante 
hobitmaniere leĝere pri la okazaĵoj post ilia kaptiĝo. 
Aŭskultanto ne divenus pro iliaj vortoj, ke ili travivis kruelon 
kaj spertis mortminacan danĝeron irante senespere al 
turmento kaj morto; nek eĉ ke ĉi-momente, kiel ambaŭ bone 
sciis, la eblo estis malgranda, ke ili iam retrovos amikojn aŭ 
sekurecon. 

— ŝajnas, ke vi faris sufiĉe bone, mastro Tjuko, — diris Gaja. 

— Al vi estos dediĉita preskaŭ ĉapitro en la libro de olda 
Bilbo, se mi iam havos eblecon raporti al li. Bona laboro: 
precipe la diveno pri I' ludeto de tiu haroza kanajlo kaj via 
instigo al li. Sed mi scivolas, ĉu oni iam rimarkos viajn 
postsignojn kaj trovos tiun broĉon? Mi malŝatus perdi la 
mian, sed mi timas, ke la via estas por ĉiam mankonta. 



» Mi devos laborigi miajn piedojn, se mi volos atingi vin. 
Efektive, kuzo Brandoboko nun devancas. Jen lia enirpunkto. 
Mi supozas, ke vi apenaŭ scias, kie ni troviĝas; sed mi 
pasigis la tempon en Rivendelo pli utile. Ni marŝas 
okcidenten laŭlonge de Entvaŝo. Antaŭ ni estas la finaĵo de 
r Nebulecaj Montoj kaj Arbarego Fangorno. 

Ĝuste kiam li parolis, baŭmis rekte antaŭe la malhela rando 
de r arbarego. La nokto ŝajnis fuĝinta sub ĝiajn arbegojn, 
rampante for de 1' venonta aŭroro. 

— Gvidu antaŭen, mastro Brandoboko! — diris Grinĉjo. — Aŭ 
gvidu retro! Ni estas avertitaj pri Fangorno. Sed tia klerulo 
certe ne forgesis tion. 

— Ja ne, — respondis Gaja, — sed la arbaro ŝajnas al mi 
preferinda ol returniĝo en la mezon de I' batalo. 

Li engvidis sub la grandajn branĉojn de 1' arbegoj. 
Preterdivene maljunaj ili ŝajnis. Grandaj treniĝaj likenbarboj 
pendis de ili, bloviĝante kaj balanciĝante pro la venteto. Tra 
la ombroj gvatis la hobitoj, retrorigardante laŭ la deklivo: 
etaj kaŝiĝemaj figuroj, kiuj en la malbrila lumo aspektis kiel 
elfaj infanoj en la tempoprofundo, mire gapantaj el la 
Sovaĝa Arbaro pro sia unua tagiĝo. 

Fore trans la Granda Rivero kaj la Brunaj Terenoj, foraj je 
pluraj mejloj, venis la aŭroro, ruĝa kiel flamo. Laŭte sonoris 
la ĉaskornoj salute al ĝi. La rajdistoj el Rohano subite 
aktiviĝis. Korno revokis denove al korno. 

Gaja kaj Grinĉjo aŭdis, klaran en la frida aero, henadon de 
batalĉevaloj kaj subitan kantadon de multaj homoj. La rando 
de I' suno estis leviĝinta, fajra arko, super la marĝenon de I' 
mondo. Tiam la rajdistoj kun kriego impetis el la oriento; la 
ruĝa lumo ekardis sur maŝkirasoj kaj lancoj. La orkoj ekkriis 
kaj pafisĉiujn sagojn restintajn al ili. La hobitoj vidisfalon 



de pluraj rajdantoj; sed ilia linio eltenis supren laŭ la altaĵeto 
kaj transen, kaj retroturniĝis kaj denove alimpetis. La 
plimultaj kaperuloj ankoraŭ vivaj disiĝadis kaj disfuĝis, 
persekutataj unuope ĝis la morto. Sed unu grupo, 
kunteniĝante en nigra kojno, rezolute impetis direkte al la 
arbarego. Rekte supren laŭ la deklivo ili elanis al la 
rigardantoj. Jam ili proksimiĝis, kaj ŝajnis certe, ke ili 
eskapos: ili jam trahakis tri rajdantojn, kiuj baris la vojon. 

— Ni rigardis tro longe, — diris Gaja. — Jen Ugluko! Mi ne 
volas renkonti lin denove. — La hobitoj turniĝis kaj fuĝis 
profunden en la ombrojn de la arbaro. 

Pro tio ili ne vidis la lastan defion, kiam Ugluko estis atingita 
kaj devigita stari reziste ĉe la rando mem de Fangorno. Tie 
lin finfine mortigis Eomero, la Tria Marŝalo de Markio, kiu 
deseliĝis kaj kontraŭbatalis lin perglavo kontraŭ glavo. Kaj 
tra la larĝaj kampoj la akr-okulaj rajdistoj mortige persekutis 
tiujn malmultajn orkojn, kiuj eskapis kaj ankoraŭ fortis sufiĉe 
por fuĝi. 

Poste, amasiginte siajn falintajn kamaradojn kaj kantinte 
laŭde al ili, la rajdistoj bruligis fajregon kaj disĵetis la 
cindrojn de siaj malamikoj. Tiel finiĝis la rabinvado, kaj pri ĝi 
neniam venis informoj al Mordoro kaj Isengardo, sed la fumo 
de la bruligo leviĝis alte en la ĉielon kaj estis vidita de 
multaj atentemaj okuloj. 



4 


Arbobarbo 

Dume la hobitoj progresis tiel rapide, kiel permesis la 
malhela kaj implikita arbaro, laŭlonge de la fluanta rojo 
okcidenten kaj supren al la montdeklivoj, pli kaj pli funden 
en Fangornon. lom post iom formortis ilia timo pri la orkoj, 
kaj ilia irado malstreĉiĝis. Stranga sento de sufokiĝo trafis 
ilin, kvazaŭ la aero estus tro maldensa aŭ tro nesufiĉa por 
spirado. Finfine haltis Gaja. 

— Ni ne povos daŭrigi tiel, — li anhelis. — Mi bezonas iom da 
aero. 

— Ni trinku ĉiuokaze, — diris Grinĉjo. — Mi plensekiĝis. — Li 
surgrimpis grandan arbradikon kiu kurbiĝis en la rojon, kaj 
kliniĝante levis iom da akvo persiaj kavigitaj manoj. Gi estis 
klara kaj frida, kaj li glutis multfoje. Gaja sekvis lin. La akvo 
refreŝigis ilin kaj ŝajnis feliĉigi iliajn korojn; dum kelka tempo 
ili sidis kune ĉerande de la rojo trempante siajn dolorajn 
piedojn kaj krurojn kaj ĉirkaŭrigardante al la arboj, kiuj staris 
silente en la proksimo, vic-post-vice ĝis ili malaperis en 
grizan krepuskon ĉiudirekte. 

— Supozeble vi ne jam perdigis al ni la vojon? — diris 
Grinĉjo apogante sin al granda arbotrunko. — Ni povos 
almenaŭ sekvi la fluejon de tiu ĉi rivereto, Entvaŝo, aŭ kiel vi 
nomas ĝin, kaj reeliri tie, kie ni eniris. 

— Tion ni povus se niaj kruroj kapablus, — diris Gaja, — kaj 
se ni povus spiri senĝene. 

— Jes, ĉi tie estas tre malhele kaj sufoke, — diris Grinĉjo. 

— Ĝi iel memorigas min pri la malnova ĉambro en la Granda 
Domo de Tjukoj malantaŭe inter la smialoj ĉe Tjukboro: 



grandega loko, kie dum generacioj la mebloj estis nek 
movitaj nek ŝanĝitaj. Oni diras, ke la Olda Tjuko loĝadis en 
ĝi jaron post jaro, dum li kaj la ĉambro kune plioldiĝis kaj pli 
kadukiĝis — kaj ĝi estas neniam ŝanĝita depost lia morto, 
antaŭ jarcento. Kaj Olda Geronto estis mia prapraavo, kio 
distancigas tion. Sed tio neglektindas kompare kun la 
maljuneca sento de tiu ĉi arbaro. Vidu tiujn plorajn treniĝajn 
barbojn kaj hararojn da likeno! Kaj la plimultaj arboj ŝajnas 
duonkovritaj de ĉifonaj sekaj folioj neniam falintaj. Malnete. 
Mi ne povas imagi kiel aspektus ĉi tie printempo, se ĝi iam 
venus, des malpli printempa purigado. 

— Sed almenaŭ la suno devas engvati kelkfoje, — diris Gaja. 

— Ĝi tute ne aspektas aŭ sentiĝas kiel la priskribo pri la 
Mornarbaro de Bilbo. Tiu estis tute malluma kaj nigra kaj la 
hejmo de sombraj nigraĵoj. Tiu ĉi nur malhelas kaj estas ege 
arbeca. Oni tute ne povas imagi, ke bestoj loĝadus ĉi tie aŭ 
restus longe. 

— Ne, ankaŭ ne hobitoj, — diris Grinĉjo. — Kaj ankaŭ ne 
plaĉas al mi la supozo, ke ni provu trairi ĝin. Nenio 
manĝebla tra cent mejloj, mi emas kredi. Kiel statas nia 
provianto? 

— Malabunde, — diris Gaja. — Ni forkuris kun nenio krom 
du-tri pakaĵoj da lembaso, kaj ĉion alian ni postlasis. — lli 
rigardis la restaĵon de la elfaj kukoj: sufiĉe da rompitaj eroj 
por ĉirkaŭ kvin magraj tagoj, jen ĉio. — Kaj nenia volvtuko 
aŭ lankovrilo, — diris Gaja. — Ni sentos nin malvarmaj ĉi- 
nokte, kien ajn ni iros. 

— Nu, prefere ni nun decidu pri la vojo, — diris Grinĉjo. — La 
mateno certe ekoldiĝas. 

Ĝuste tiam ili konsciiĝis pri flava lumo aperinta iom pli funde 
en la arbaro: strioj da sunlumo ŝajnis subite penetrintaj la 



arbaran supron. 


— Atentu! — diris Gaja. — La suno verŝajne kovriĝis de nubo 
dum ni estis sub ĉi arboj, kaj nun reaperis; aŭ alternative ĝi 
supreniĝis sufiĉe alte por trarigardi suben iun breĉon. Ne 
estas malproksime — ni iru esplori! 

Ili trovis tion pli malproksima ol ili supozis. La tereno 
ankoraŭ leviĝis apike, kaj fariĝis ĉiam pli ŝtonoza. La lumo 
plilarĝiĝis, dum ili pluiris kaj baldaŭ ili vidis antaŭ si 
rokmuron: flanko de monteto aŭ abrupta ekstremo de iu 
longa radiko elpuŝita de la distaj montoj. Neniu arbo kreskis 
sur ĝi, kaj la suno plentrafis ĝian ŝtonan frunton. La arbaj 
branĉeretoj ĉe ĝia subaĵo estis etenditaj rigide kaj senmove, 
kvazaŭ streĉante sin al la varmo. Tie ĉio antaŭe aspektis 
tiom malfreŝa kaj griza, la arbaro jam ekbrilis je riĉaj brunoj 
kaj la glataj griznigroj de arboŝelo kiel polurita ledo. La 
arbotrunkoj ardis malmolverde kiel juna herbo: fruprintempo 
aŭ provizora vizio pri ĝi ĉirkaŭis ilin. 

Surfrunte de la ŝtona muro troviĝis io ŝtuparsimila: eble 
natura kaj kreita per la vetero kaj fendiĝo de la rokoj, ĉar ĝi 
estis kruda kaj malebena. Altsupre, preskaŭ samnivele kun 
la suproj de I' arboj, estis malgranda breto sub klifo. Nenio 
kreskis tie escepte de kelkete da herbo kaj loloj ĉe ĝia rando 
kaj unusola maljuna arbostumpo, al kiu restis nurdu kurbaj 
branĉoj: ĝi aspektis preskaŭ kiel figuro de tuberoza 
maljunulo staranta tie, palpebrumante en la matena lumo. 

— Do supren! — diris Gaja ĝojplene. — Atendas spirebla aero 
kaj videbla tereno! 

Ili grimpis kaj surkrablis la rokon. Se la ŝtuparo estis 
artefarita, ĝi celis piedojn pli grandajn kaj krurojn pli longajn 
ol la iliaj. Ili tro entuziasmis por miri pri la rimarkinda 
kuraciĝo de 1' vundetoj kaj kontuzoj pro ilia kaptiteco kaj pri 



la reveno de ilia viglo. Ili venis finfine al la eĝo de la breto 
preskaŭ sube de 1' maljuna arbotrunko. Tiam ili supren saltis 
kaj turniĝis prezentante siajn dorsojn al la deklivo, profunde 
spirante kaj rigardante orienten. Ili konstatis, ke ili penetris 
en la arbaron nurtri aŭ kvar mejlojn: la arbopintoj etendiĝis 
suben al la ebenaĵo. Tie apud la franĝo de 1' arbaro altaj 
spiraloj da serpentuma nigra fumo leviĝis, ŝanceliĝante kaj 
flosante al ili. 

— La vento ŝanĝas direkton, — diris Gaja. — Gi denove 
turniĝis orienten. Ĉi tie sentiĝas freŝe. 


— Jes, — diris Grinĉjo, — mi timas, ke temas pri nura pasema 
ekbrilo kaj poste ĉio denove griziĝos. Kiel domaĝe! Tiu ĉi 
vila maljuna arbaro aspektis tiel malsame en la sunlumo. Mi 
preskaŭ sentis, ke mi ŝatas ĝin. 

— Preskaŭ sentis, ke vi ŝatas la Arbaregon! Tre bone! Vi 
ekstreme ĝentilas, — diris nekonata voĉo. — Turnu vin kaj 
permesu, ke mi rigardu viajn vizaĝojn. Mi preskaŭ sentas, ke 
mi malŝatas vin ambaŭ, sed ni ne tro impetu. Turnu vin! 

— Granda nod-artika mano estis metita al ŝultro de ambaŭ, 
kaj ili estis ĉirkaŭturnitaj malsovaĝe tamen nerezisteble, 
poste du grandaj brakoj levis ilin supren. 

Ili konstatis, ke ili rigardas vizaĝon eksterordinaran. Gi 
apartenis al granda homsimila, preskaŭ trolsimila, figuro alta 
almenaŭ dek kvarfutojn, trefortika kun alta kapo kaj 
preskaŭ nenioma kolo. Ĉu ĝi estis vestita en ŝtofo simila al 
verda kaj griza arboŝelo, aŭ ĉu tio estis ĝia felo, estis 
malfacile juĝebla. Ĉiuokaze la brakoj proksime al la trunko 
estis ne sulketitaj, sed kovritaj per bruna glata haŭto. La 
piedegoj havis po sep fingroj. La suban parton de la longa 
vizaĝo kovris abunda griza barbo, hirta, preskaŭ 
branĉeteska ĉeradike, maldensa kaj muska ĉefine. Sed 
tiumomente la hobitoj rimarkis malmulton krom la okuloj. 



Tiuj profundaj okuloj nun esploris ilin, lante kaj gravmiene, 
sed tre penetre. Ili estis brunaj, muaraj je verda lumo. En 
posta tempo Grinĉjo ofte provis priskribi sian unuan 
impreson pri ili. 

“Oni sentis, ke post ili estas enorma puto plena da eonoj da 
memoro kaj longa malrapida senŝancela pensado; sed ilia 
surfaco ekbriletis je la estanteco: kiel sunlumo tremanta ĉe 
la eksteraj folioj de vasta arbo, aŭ sur la ondetiĝo de tre 
profunda lago. Mi ne scias, sed sentiĝis kvazaŭ io kreskinta 
en la tero — dormanta eble aŭ nur sentanta sin io inter 
radikopinto kaj foliopinto, inter profunda tero kaj ĉielo, 
subite vekiĝis kaj esploras onin per la sama malrapida 
zorgemo, kian ĝi dediĉis dum senfinaj jaroj al siaj propraj 
internaj aferoj”. 

— Hrum, hum, — murmuris la voĉo, voĉo profunda kiel tre 
basa ligna blovinstrumento. — Vere tre strange! Ne hastu, 
jen mia devizo. Sed se mi vidus vin antaŭ ol aŭdi viajn 
voĉojn — ili plaĉis al mi: agrablaj etaj voĉoj, ili pensigis min 
pri io, kion mi ne povas memori — se mi vidus vin antaŭ ol 
aŭdi vin mi surtretus vin, supozante vin malgrandaj orkoj, 
kaj poste konstatus mian eraron. Tre strangaj vi estas 
efektive! Je radiko kaj branĉeto, tre strangaj! 

Grinĉjo, kvankam ankoraŭ mirigita, ne plu sentis timon. 
Antaŭ tiuj okuloj li spertis kuriozan necertecon, sed ne 
timon. 

— Mi petas, — li diris, — kiu vi estas? Kaj kio vi estas? 
Stranga mieno aperis en tiuj maljunaj okuloj, speco de 
singardemo; la profundaj putoj kovriĝis. 

— Hrum, do, — respondis la voĉo, — nu, mi estas ento, aŭ 
tiel oni nomas min. Jes, ento estas la vorto. Mi estas la ento. 



vi povus diri laŭ via parolmaniero. Fangorno estas mia nomo 
laŭ iuj, aliaj faras ĝin Arbobarbo. Arbobarbo konvenos. 

— Ĉu ento? — diris Gaja. — Kio estas tio? Sed kiel vi nomas 
vin mem? Kio estas via reala nomo? 

— Hu nu! — respondis Arbobarbo. — Hu! Rivele nebele! Ne 
tiom haste. Kaj estas mi, kiu starigas demandojn. Vi troviĝas 
en mia tereno. Kio estas vi, mi scivolas. Mi ne povas identigi 
vin. Vi ŝajnas ne aperi sur la malnovaj listoj, kiujn mi 
parkeris kiam juna. Sed tio estis antaŭ tre tre longe, kaj eble 
oni kompilis novajn listojn. Mi pripensu! Kiel tio elfalis? 

Lernu la veron pri la Vivantoj! 

Listu la kvaron, la liberulojn: 
ege prapraaj, la elf-infanoj; 
gnomoj-fosantoj, sombras la domoj; 
entoj elteraj, monte maljunaj; 
homoj mortemaj, mastroj ĉevalaj: 

Hm, hm, hm. 

Konstrua kastoro, cervo saltema, 

Urs' abelĉasa, apro ataka; 
hundo malsatas, timas leporo... 

hm, hm. 

Aglo en alto, bov' en paŝtejo, 
damao kornkrona; ek! akcipitro, 
cigno plej blankas, fridas serpento... 

Hum, hm; hum, hm, kia ĝi estis? Rum tam, rum tam, rume 
tum tam. Gi estis listo longa. Sed vi ĉiuokaze ŝajnas ne 
enlistiĝi! 



— Ni ŝajnas ĉiam ellasitaj el la malnovaj listoj kaj rakontoj, 

— diris Gaja. — Tamen ni ekzistas jam sufiĉe longe. Ni estas 
hobitoj. 

— Kial ne verki novan verson? — diris Grinĉjo: 

Duonulaj hobitoj en truaj domoj. 

Inkluzivu nin inter la kvaro, apud la homoj (la granda 
popolo), kaj tio trafas. 

— Hm! Ne malbone, ne malbone, — diris Arbobarbo. — Tio 
sufiĉus. Do vi loĝas en truoj, ĉu? Tio sonas tre juste kaj 
ĝuste. Tamen kiu nomas vin hobitoj? Tio ne sonas al mi elfe. 
Elfoj kreis ĉiujn malnovajn vortojn, ili komencigis ĉion. 

— Aliuloj ne nomas nin hobitoj; ni mem nomas nin tiel, 

— diris Grinĉjo. 

— Hum, hm! Atentu! Ne tiom haste! Vi nomas vin mem 
hobitoj, ĉu? Sed vi ne devus sciigi tion al ĉiu nekonato. Vi 
rivelos la proprajn realajn nomojn, se vi ne gardos vin. 

— Ni ne gardas nin pri tio, — diris Gaja. — Efektive mi estas 
Brandoboko, Gajadoko Brandoboko, kvankam kutime oni 
alinomas min Gaja. 

— Kaj mi estasTjuko, Peregrino Tjuko, sed oni ĝenerale 
nomas min Grinĉjo. 

— Hm, sed vi estas popolo hasta, mi konstatas, — diris 
Arbobarbo. — Honoras min via konfido, sed vi devus ne esti 
tiom malkaŝaj senrezerve. Ekzistas entoj kaj aliaj entoj, sciu; 
aŭ estas entoj kaj aĵoj aspektantaj kiel entoj, sed ne estas, 
oni povas diri. Mi nomos vin Gaja kaj Grinĉjo, se vi permesas 

— agrablaj nomoj. Ĉar mi ne intencas sciigi al vi mian 
noraon, nu ĉiuokaze ankoraŭ ne. — Stranga duonsagaca 



duonhumura mieno aperis kun verda ekflagro en liaj okuloj. 

— Ekzemple, tio postulus tre longan tempon: mia nomo 
plilongiĝas la tutan tempon, kaj mi tre tre longe vivis; do 
mia nomo similas rakonton. En mia lingvo realaj nomoj 
rakontas la historion de tiu al kiu ili apartenas, en la praenta, 
kiel oni povas diri. Tio estas lingvo aminda, sed okupas 
longan tempon diri ion per ĝi, ĉar ni ne diras en ĝi ion, krom 
se valoras okupi longan tempon per la dirado kaj por la 
aŭskultado. 

» Sed nun, — la okuloj iĝis tre helaj kaj estantecaj, ŝajne 
plietiĝantaj kaj preskaŭ akriĝantaj, — kio okazas? Kiel vi 
rolas en la tuto? Mi povas vidi kaj aŭdi (kaj flari, kaj senti) de 
sur jena, de sur jena, de sur jena a-lalla-lalla-rumba- 
kamanda-lind-or-burŭme. Pardonu min: tio estas parto de 
mia nomo porĝi; mi ne konas la vorton en la eksteraj 
lingvoj: vi scias, tio kion ni suras, kie mi staras kaj elrigardas 
en belaj matenoj kaj pensas pri la suno, kaj la herbo ekster 
la arbaro, kaj la ĉevaloj, kaj la nuboj, kaj la disvolviĝo de la 
mondo. Kio okazas? Kion faras Gandalfo? Kaj tiuj — burarum, 

— li eligis basan murmuregan sonon kiel misagordon ĉe 
orgenego, — tiuj orkoj, kaj juna Sarumano en Isengardo? Mi 
ŝatas informojn. Sed ne tro haste jam. 

— Okazas sufiĉe multe, — diris Gaja, — kaj eĉ se ni klopodus 
hasti, necesus longa tempo por rakonti ĝin. Sed vi diris, ke ni 
ne hastu. Ĉu ni devas sciigi al vi ion ajn tiel baldaŭ? Ĉu vi 
taksus malĝentile, se ni demandus, kion vi intencas fari pri 
ni, kaj kiun flankon vi subtenas? Kaj ĉu vi konis Gandalfon? 

— Jes, mi konas lin: la solan sorĉiston, kiu vere zorgas pri 
arboj, — diris Arbobarbo. — Ĉu vi konas? 


— Jes, — diris Grinĉjo malĝoje, — ni konas. Li estis bonega 
amiko, kaj li estis nia gvidanto. 



— Do mi povas respondi viajn aliajn demandojn, — diris 
Arbobarbo. — Mi ne intencas fari ion ajn pri vi: nome se per 
tio vi volas diri “fari ion al vi” sen via permeso. Ni eble faros 
kelkajn aferojn kune. Mi nenion scias pri flankoj. Mi sekvas 
propran vojon, sed eble via vojo koincidos dum kelka tempo 
kun la mia. Sed vi parolas pri Mastro Gandalfo, kvazaŭ li 
estus en historio finiĝinta. 

— Jes, tion ni faras, — diris Grinĉjo malĝoje. — La historio 
verŝajne daŭras, sed bedaŭrinde Gandalfo elfalis el ĝi. 

— Ha, atentu! — diris Arbobarbo. — Hu hm, nu ja. — Li 
paŭzis, longe rigardante la hobitojn. — Hu hm, ha, ja mi ne 
bone scias kion diri. Atentu! 

— Se vi emas aŭdi pli, — diris Gaja, — ni rakontos. Sed tio 
daŭros kelkan tempon. Ĉu vi ne volas demeti nin? Ĉu ni ne 
povus sidi ĉi tie en la sunlumo dum ĝi daŭras? Vi verŝajne 
laciĝas alte tenante nin. 

— Hm, laciĝas? Ne, mi ne laciĝas. Ne facile mi laciĝas. Kaj mi 
ne sidiĝas. Mi ne tre, hm, klineblas. Sed vidu, la suno jam 
foriras. Ni forlasu tiun ĉi — ĉu vi diris kiel vi nomas ĝin? 

— Monteto? — sugestis Grinĉjo. 

— Breto? ŝtupo? — sugestis Gaja. Arbobarbo penseme 
ripetis la vortojn. 

— Monteto. Jes, jen ĝi. Sed tio estas hasta vorto por io, kio 
staris ĉi tie ekde kiam tiu ĉi mondparto estis formita. Ne 
gravas. Ni forlasu ĝin, ni iru. 

— Kien ni iru? — demandis Gaja. 

— Al mia hejmo, aŭ unu el miaj hejmoj, — respondis 
Arbobarbo. 



— Ĉu ĝi malproksimas? 

— Mi ne scias. Eble vi dirus ĝin malproksima. Sed kiom tio 
gravas? 

— Nu, vidu, ni perdis ĉiujn niajn posedaĵojn, — diris Gaja. 

— Ni havas nur malmulte da nutraĵo. 

— O! Hm! Ne necesas ĝeniĝi pri tio, — diris Arbobarbo. — Mi 
povas havigi al vi trinkaĵon, kiu tenos vin verda kaj 
kreskanta dum tre tre longa tempo. Kaj se ni decidos disiĝi, 
mi kapablos demeti vin ekster mia tereno ie ajn laŭ via 
elekto. Ni iru! 

Tenante la hobitojn milde sed firme po unu sur siaj 
antaŭbrakoj, Arbobarbo levis unue unu piedegon kaj poste 
la alian, kaj movis ilin ĝis la rando de 1' breto. La radiksimilaj 
piedfingroj kaptis la rokojn. Tiam zorge kaj gravmiene li 
paŝis suben de ŝtupo al ŝtupo kaj atingis la subaĵon de 1' 
Arbarego. 

Tuj li ekmarŝis tra la arboj per longaj konsciaj paŝoj, ĉiam pli 
profunden en la arbaron, neniam tre fore de la rivereto, 
suprenirante sendevie al la montaj deklivoj. Multaj arboj 
ŝajnis dormantaj, aŭ same nekonsciaj pri li kiel pri ajna alia 
estaĵo, kiu simple preterpasis; sed kelkaj ektremis kaj kelkaj 
levis siajn branĉojn super lian kapon kiam li proksimiĝis. La 
tutan tempon, dum li marŝis, li parolis al si per longa 
senĉesa fluo de muzikecaj sonoj. 

La hobitoj silentis dum kelka tempo. Ili sentis sin, iom 
strange, sekuraj kaj komfortaj, kaj ili havis multon 
pripensindan kaj mirindan. Fine Grinĉjo riskis paroli denove. 

— Mi petas, Arbobarbo, — li diris, — ĉu mi rajtas starigi 
demandon? Kial Celeborno avertis nin kontraŭ via arbarego? 
Li diris, ke ni ne risku enplektiĝi en ĝi. 



— Hmm, ĉu tion li diris? — murmuregis Arbobarbo. — Kaj mi 
eble dirus proksimume la samon, se vi irus inverse. Ne risku 
enplektiĝi en la arbarego Laŭrelindorenanol Tiel nomis ĝin 
siatempe la elfoj, sed nun ili mallongigas la nomon: 
Lotlorieno iii nomas ĝin. Eble ili pravas: eble ĝi velkas, ne 
kreskas. Lando de 1' Valo de Kantanta Oro, tia ĝi estis iam. 
Nun ĝi estas la Sonĝfloro. Ha do! Sed ĝi estas loko stranga 
kaj ne de ĉiu ajn enirinda. Surprizas min, ke vi sukcesis eliri, 
sed multe pli surprizas min, ke vi sukcesis eniri: tiel ne 
okazis al fremduloj jam de multaj jaroj. Gi estas lando 
stranga. Kaj strangas ankaŭ tiu ĉi. Personoj ĉi tie paneis. Jes, 
tiel, paneis. Laurelindorenan lindelorendor malinornelion 
ornemalin, — li zumis al si. — Tie oni iom postlamas la 
mondon, verŝajne. Nek tiu ĉi lando, nek io ajn ekster la Ora 
Arbaro estas tia, kia ĝi estis, kiam Celeborno junis. Tamen: 

Taurililomea-tumbalemorna Tumbaletaurea Lomeanor, 

tion ili kutimis diri. Ŝanĝiĝis aferoj, sed tio ankoraŭ veras en 
iuj lokoj. 

— Kion vi celas? — diris Grinĉjo. — Kio veras? 

— La arboj kaj la entoj, — diris Arbobarbo. — Mi mem ne 
komprenas ĉion, kio okazas, do mi ne povas tion klarigi al vi. 
luj el ni ankoraŭ estas veraj entoj kaj sufiĉe viglaj 
niamaniere, sed multaj ekdormemas, iĝas arbecaj, oni povus 
diri. La plimultaj arboj estas nurarboj, kompreneble; sed 
multaj duone maldormas. luj estas vere maldormaj, kaj 
kelkaj, nu, ha, nu, ekiĝas entaj. Tio okazas la tutan tempon. 
Kiam tio okazas al arboj, rimarkeblas, ke iuj havas korojn 
malbonajn. Ne temas pri ilia ligno: tion mi ne volas diri. 

Vidu, mi konis kelkajn bonajn oldajn salikojn apud Entvaŝo, 
delonge forpasintajn, ve! Ili estis tute kavaj, efektive ili 
dispeciĝis, tamen tiel kvietaj kaj dolĉparolaj kiel juna folio. 
Kaj aliflanke troviĝas iuj arboj en la valoj kaj sub la montoj. 



tute fortikaj kaj interne komplete malbonaj. Tia afero ŝajnas 
vastiĝema. Pli frue estis kelkaj partoj de tiu ĉi tereno tre 
danĝeraj. Ankoraŭ restas kelkaj tre nigraj lokoj. 

— Samkiel la Maljuna Arbaro en la fora nordo, ĉu vi volas 
diri? — demandis Gaja. 

— Jes, jes, iom simila, sed multe pli malbona. Sendube 
ankoraŭ kuŝas en la fora nordo ia ombro de 1' Granda 
Mallumo; kaj misaj memoroj herediĝas. Sed en tiu ĉi lando 
ekzistas kavaj valetoj ĉe kiuj neniam estis forigita la 
Mallumo, kaj la arboj estas pli maljunaj ol mi. Tamen ni faras, 
kion ni povas. Ni forbaras fremdulojn kaj senprudentulojn; 
kaj ni trejnas kaj instruas, ni marŝas kaj forigas lolojn. 

» Ni estas arbo-prizorgantoj, ni maljunaj entoj. Restas tro 
malmultaj el ni nuntempe. Ŝafoj eksimilas paŝtiston, kaj 
paŝtistoj ŝafojn, oni diras; sed malrapide, kaj neniu el ambaŭ 
longe vivas en la mondo. Okazas pli rapide kaj pli paralele 
ĉe arboj kaj entoj, kaj ili tramarŝas la epokojn kune. Ĉar 
entoj pli similas elfojn: malpli egoismaj ol la homoj kaj pli 
kapablaj trafi alies internon. Kaj tamen entoj pli similas la 
homojn, pli ŝanĝiĝemaj ol elfoj kaj pli rapide ekhavas la 
koloron de I' ekstero, oni povus diri. Aŭ pli bonas ol ambaŭ, 
ĉar ili estas pli fidindaj kaj pli longe atentas aferojn. 

» luj el miaj parencoj jam aspektas tute kiel arboj kaj 
bezonas ion grandan porveki ilin; kaj ili parolas nurflustre. 
Sed iuj el niaj arboj estas membre viglaj, kaj multaj povas 
paroli al mi. Elfoj komencigis tion, kompreneble, vekante 
arbojn kaj instruante al ili la parolkapablon kaj lernante ilian 
arblingvon. Ili ĉiam deziris alparoli ĉion, la pratempaj elfoj. 
Sed tiam venis la Granda Mallumo, kaj ili foriris trans la 
maron aŭ fuĝis en forajn valojn, kaj sin kaŝis kaj kreis 
kantojn pri tagoj neniam plu revenontaj. Neniam plu.Jes, 



jes, iam estis nur unusola arbaro de ĉi tie ĝis la Montoj de 
Ljuno, kaj tiu ĉi estis nur la orienta ekstremo. 

» Tiuj estis la tagoj larĝaj! Estis tempo, kiam mi povis marŝi 
kaj kanti tra la tuta tago kaj aŭdi nenion krom la eĥon de 
mia propra voĉo en la kavaj montoj. La arbaro similis la 
arbaron de Lotlorieno, sed pli densis, pli fortis, pli junis. Kaj 
la odoro de I' aero! Mi kutimis pasigi semajnon nur spirante. 

Arbobarbo eksilentis, daŭre marŝante kaj tamen apenaŭ 
bruante per siaj grandaj piedoj. Poste li komencis denove 
zumi, kaj transiris al murmura ĉantado. lom post iom la 
hobitoj konstatis, ke li ĉantas al ili: 

Inter salikaroj deTasarinan mi promenis printempe. 

Ha! I' aspekto kaj 1' odoro printempaj en Nan-tasarion! 

Kaj mi diris, ke tio bonas. 

Mi vagis somere en ulmarbaroj de Ossiriand. 

Hal la lum' kaj muziko someraj apud Sep Riveroj de Ossir! 
Kaj mi taksis plej bona tion. 

Al fagoj de Neldored' mi venis aŭtune. 

Ha! la oro kaj ruĝo, foliosopiro aŭtune en Taur-na-neldor! 

Tio superis mian deziron. 

Al pinoj sur la altaĵo de Dorthonion mi grimpis en vintro. 

Ha! la vento kaj blanko kaj nigraj vintraj branĉoj sur Orod- 
na-Thon! 

Mia voĉo leviĝis kaj kantis en la ĉielo. 

Kaj nun ĉi landoj kuŝas sub la ondaro, 

kaj mi marŝas en Ambarono, en Tauremorno, en Aldalomo, 

en la propra lando, tereno de Fangorno, 

kie longas radikoj, 

kaj la jaroj kuŝas pli dense ol la folioj 
en Taŭremornalomo. 

Li ĉesis kaj marŝis antaŭen silente, kaj en la tuta arbaro ĝis 
povis atingi 1' orelo aŭdiĝis neniu sono. 



La tago velkis, kaj krepusko plektiĝis ĉirkaŭ la arbotrunkojn. 
Finfine la hobitoj vidis svage leviĝanta antaŭ ili apikan 
malhelan terenon: ili venis al la montosuboj kaj verdaj 
radikoj de alta Metedraso. Malsupren laŭ la deklivo la juna 
Entvaŝo, saltante de siaj fontoj altsupre, fluis brue de ŝtupo 
al ŝtupo renkonte al ili. Dekstre de la fluo troviĝis longa 
deklivo herbvestita, nun griza en la krepusko. Tie kreskis 
neniuj arboj, kaj ĝi estis aperta sub la ĉielo; steloj jam brilis 
lagece inter bordoj da nuboj. 

Arbobarbo marŝis supren laŭ la deklivo, apenaŭ lantigante 
sian paŝadon. Subite la hobitoj ekvidis antaŭ si larĝan 
trairejon. Du grandaj arboj staristie po unu ambaŭflanke 
kiel vivaj pordfostoj; sed mankis pordo krom iliaj transiraj kaj 
interplektitaj branĉaroj. Kiam la maljuna ento proksimiĝis, iii 
levis siajn branĉojn kaj ĉiuj folioj vibris kaj susuris. Ĉar ili 
estis arboj ĉiamverdaj, kaj iliaj folioj estis malhelaj kaj 
poluritaj kaj briletis en la krepusko. Trans ili estis larĝa 
ebeno, kvazaŭ la planko de granda halo estus eltranĉita el la 
montflanko. Ambaŭflanke la muroj deklivis supren, ĝis ili 
altis kvindek futojn aŭ pli, kaj laŭlonge de ĉiu muro staris 
flanknavo da arboj, kiuj same plialtiĝis, kiam ili etendiĝis 
enen. 

Ĉe la fora ekstremo la rokmuro apikis, sed ĉe la subo ĝi estis 
retrokavigita al malprofunda golfeto kun arka tegmento: la 
sola tegmento de la halo krom la arbobranĉoj, kiuj ĉe la ena 
ekstremo superombris la tutan teron lasante nur larĝan 
apertan padon en la mezo. Rojeto eskapis el la supraj fontoj, 
kaj lasinte la ĉeffluon falis tinte laŭ la apika mursupraĵo, 
verŝiĝante kiel arĝentaj gutoj kvazaŭ maldensa kurteno 
antaŭ la arka golfeto. La akvo denove kolektiĝis en ŝtona 
baseno en la planko inter la arboj, kaj de tie ĝi elverŝiĝis kaj 
forfluis apud la aperta pado, elen por realiĝi al Entvaŝo por 
ties vojaĝo tra la arbarego. 



— Hm! Jen ni estas! — diris Arbobarbo ĉesigante sian longan 
silenton. — Mi gvidis vin tra proksimume sepmil entpaŝoj, 
sed kioma estas tio laŭ vialanda mezursistemo, mi ne scias. 
Ĉiuokaze ni estas proksimaj al la radikoj de la Lasta Monto. 
Parto de 1' nomo de tiu ĉi loko estas Putohalo, tradukite en 
vian lingvon. Gi plaĉas al mi. Hodiaŭ nokte ni ripozos ĉi tie. 

Li demetis ilin sur la herbon inter la flanknavoj da arboj, kaj 
ili sekvis lin al la granda arko. La hobitoj nun rimarkis, ke 
dummarŝe li apenaŭ kurbigis siajn genuojn, sed liaj kruroj 
malfermiĝis grandpaŝe. Li metis unue siajn grandajn 
piedfingrojn (kaj tiuj ja estis grandaj kaj tre larĝaj) sur la 
teron antaŭ ol alian parton de la piedo. 

Momente Arbobarbo staris sub la pluvo de I' falanta 
fontakvo kaj profunde enspiris; poste li ridis kaj trapasis. 
Staris tie granda ŝtona tablo, sed neniuj seĝoj. Fone de la 
haleto estis jam sufiĉe mallume. Arbobarbo levis du ujegojn 
kaj starigis tiujn sur la tablon. Ili ŝajnis akvoplenaj, sed li 
etendis siajn manojn super ili kaj tuj ili komencis lumiĝi, unu 
ore kaj la alia riĉverde; kaj kunfandiĝo de la du lumoj heligis 
la golfeton kvazaŭ somera suno trabrilus tegmenton da 
junaj folioj. Rerigardante, la hobitoj vidis, ke ankaŭ la arboj 
en la korto eklumas, unue malforte, sed daŭre plifortiĝante 
ĝis ĉiun folion randis lumo: iuj verdaj, iuj oraj, iuj ruĝaj kiel 
kupro, dum la arbotrunkoj similis pilastrojn mulditaj el 
fosforeska ŝtono. 

— Nun, nu, nun ni povas paroli denove, — diris Arbobarbo. 

— Vi estas soifaj, mi supozas. Eble vi estas ankaŭ lacaj. 
Trinku jenon! — Li iris al la angulo, kaj ili ekvidis, ke tie 
staras pluraj altaj ŝtonaj vazoj kun pezaj kovriloj. Li formetis 
unu el la kovriloj kaj enmetis ĉerpilegon kaj perĝi plenigis 
tri bovlojn, unu grandan kaj du malgrandajn. 



— Tiu ĉi estas enta domo, — li diris, — kaj mankas seĝoj, 
bedaŭrinde. Sed vi rajtas sidi sur la tablo. — Levinte la 
hobitojn li metis ilin sur la grandan ŝtonplaton, ses futojn 
super la tero, kaj tie ili sidis svingante siajn krurojn kaj 
glutante la trinkaĵon. 

La trinkaĵo similis akvon, efektive tre similis la guston de la 
akvo, glutita el Entvaŝo apud la arbarorando, kaj tamen 
enestis ia parfumo aŭ spicaĵo, kiun ili ne povis priskribi: ĝi 
estis malforta, sed ĝi memorigis ilin pri la odoro de fora 
arbareto, kiun alportas de fore friska nokta venteto. La efiko 
de I' trinkaĵo komenciĝis ĉe la piedfingroj kaj leviĝis 
senhalte tra ĉiuj membroj, provizante freŝecon kaj viglon, 
dum ĝi fluis supren ĝis la ekstremoj mem de la haroj. 
Efektive, la hobitoj sentis kvazaŭ la kapharoj vere hirtiĝus 
ondiĝante, bukliĝante kaj kreskante. Kiom koncernis 
Arbobarbon, ii unue lavis siajn piedojn en la baseno post la 
arko kaj poste li unuglute eltrinkis sian bovlon per sola longa 
lanta gluto. Al la hobitoj ŝajnis, ke li neniam ĉesos. Finfine li 
remetis la bovlon. 

— Ha-ha, — li ĝemspiris. — Hm, hum, jam ni pli facile povos 
interparoli. Vi povos sidi sur la planko, kaj mi kuŝiĝos. Tio 
malhelpos, ke tiu trinkaĵo atingu mian kapon kaj endormigu 
min. 

Dekstraflanke troviĝis litego kun malaltaj kruroj, alta ne pli 
ol du futojn, profunde kovrita de sekigita herbo kaj filikoj. 
Arbobarbo sin mallevis malrapide sur ĝin (kun nur plej eta 
indiko pri kurbiĝo en la mezo) ĝis li kuŝis plene etendite, kun 
la brakoj malantaŭ la kapo, rigardante la plafonon sur kiu 
flagris lumoj kvazaŭ ludado de folioj en la sunlumo. Gaja kaj 
Grinĉjo eksidis apud li sur kusenoj da herbo. 

— Nun rakontu vian historion kaj ne rapidu! — diris 
Arbobarbo. La hobitoj komencis rakonti al li la historion de 



siaj aventuroj de kiam ili forlasis Hobiturbon. Ili progresis ne 
tre klarorde, ĉar ili senĉese interrompis unu la alian, kaj 
Arbobarbo ofte haltigis parolanton kaj reiris al iu pli frua 
punkto, aŭ saltis antaŭen demandante pri postaj okazaĵoj. Ili 
tute nenion diris pri la Ringo kaj ne sciigis al li, kial ili 
ekvojaĝis, nek kien ili iras, kaj li ne petis kialojn. 

Lin ege interesis ĉio: la nigraj rajdantoj, Elrondo kaj 
Rivendelo, la Malnova Arbaro kaj Tom Bombadiljo, la minejoj 
de Morio, Lotlorieno kaj Galadriela. Li devigis ilin ĉiam 
denove priskribi la Provincon kaj ties terenon. Tiupunkte li 
diris ion strangan: 

— Vi neniam vidas iujn, hm, iujn entojn en tiu regiono, ĉu? 

— li demandis. — Nu, ne entojn, mi prefere devus diri 
entedzinojn. 

— Entedzinojn? — diris Grinĉjo. — Ĉu ili entute similas vin? 

— Jes, hm, nu ne: mi jam ne vere scias, — diris Arbobarbo 
penseme. — Sed ili ŝatus vian landon, do mi nur scivolis. 

Arbobarbo tamen aparte interesiĝis pri ĉio koncerne 
Gandalfon; kaj plej interesiĝis pri la faroj de Sarumano. La 
hobitoj tre bedaŭris, ke ili sciis tiel malmulte pri ili: nur iom 
malprecizan raporton de Sam pri tio, kion Gandalfo diris al la 
Konsiliĝo. Sed ili almenaŭ sciis klare, ke Ugluko kaj ties trupo 
devenis de Isengardo kaj parolis pri Sarumano kiel pri sia 
mastro. 

— Hm, hum! — diris Arbobarbo, kiam fine ilia historio 
serpentumis kaj alvagis ĝis la batalo inter la orkoj kaj la 
rajdistoj de Rohano. — Nu, nu! Jen amaso da novaĵoj tute 
sendube. Vi ne sciigis al mi ĉion, vere ne, nur proksimume. 
Sed mi ne dubas, ke vi faras tion, kion dezirus Gandalfo. 
Okazas io tre grava, tion mi povas kompreni, kaj kio ĝi estas, 
mi eble ekscios ĝustatempe, aŭ malĝustatempe. Je radiko 



kaj branĉeto, sed tio estas stranga afero: ekŝosas eta popolo, 
kiu ne estas sur la malnovaj listoj, kaj jen! reaperas la Naŭ 
forgesitaj Rajdantoj por persekuti ilin, kaj Gandalfo gvidas 
ilin dum longa vojaĝo, kaj Galadriela gastigas ilin en Karas 
Galadono, kaj orkoj persekutas ilin tra ĉiuj mejloj de 
Sovaĝlando: efektive ili ŝajnas trafitaj de ŝtormego. Mi 
esperas, ke ili travivos ĝin! 

— Kaj kio pri vi mem? — demandis Gaja. 

— Hum, hm, mi ne ĝenis min pri la Grandaj Militoj, — diris 
Arbobarbo, — tiuj plejparte koncernas elfojn kaj homojn. Tio 
estas okupiĝo de sorĉistoj: sorĉistoj ĉiam zorgas pri la 
estonteco. Al mi ne plaĉas zorgi pri la estonteco. Mi ne tute 
troviĝas je ies flanko, ĉar neniu tute troviĝas je mia flanko, 
se vi min komprenas: neniu zorgas pri la arbaroj tiom, kiom 
mi prizorgas ilin, eĉ ne elfoj nuntempe. Tamen mi pli 
simpatias kun elfoj ol kun aliaj: ĝuste la elfoj kuracis nian 
mutecon antaŭlonge, kaj tio estis granda komplezo neniam 
forgesinda, kvankam niaj vojoj disiĝis intertempe. Kaj 
ekzistas kompreneble aferoj je kies flanko mi tute ne estas; 
mi tute kontraŭas ilin: tiuj burarum, — li denove eligis 
profundan murmuregon de abomeno, — tiuj orkoj kaj ties 
mastroj. 

» Mi siatempe maltrankvilis, kiam la ombro kuŝis sur 
Mornarbaro, sed kiam ĝi translokiĝis al Mordoro, mi dum 
kelka tempo ne zorgis: Mordoro estas tre malproksime. Sed 
ŝajnas, ke la vento turniĝas el la oriento kaj eble proksimiĝas 
la ŝrumpado de ĉiuj arbaroj. Nenion povas fari maljuna ento 
por rezisti tiun ŝtormon: li devas aŭ travivi ĝin aŭ dissplitiĝi. 

» Sed nun Sarumano! Sarumano estas najbaro: mi ne povas 
preteratenti lin. lon mi devasfari, supozeble. Mi ofte scivolis 
lastatempe, kion fari pri Sarumano. 



— Kiu estas Sarumano? — demandis Grinĉjo. — Ĉu vi scias 
ion pri lia historio? 

— Sarumano estas sorĉisto, — respondis Arbobarbo. — Pli ol 
tion mi ne povas diri. Mi ne konas la historion de sorĉistoj. Ili 
unue aperis post kiam la grandaj ŝipoj venis el trans la maro; 
sed ĉu ili venis kun la ŝipoj, mi neniam povis decidi. 
Sarumano kredeble estis alte taksata inter ili. Li ĉesis 
disvagadi kaj okupiĝi pri la aferoj de homoj kaj elfoj antaŭ 
iom da tempo — vi taksus tion antaŭ tre longa tempo; kaj li 
establiĝis en Angrenosto, aŭ Isengardo, kiel nomas ĝin la 
homoj el Rohano. Komence li estis tre kvieta, sed lia famo 
komencis kreski. Oni elektis lin ĉefo de la Blanka Konsilio, 
laŭdire; sed tio ne elturniĝis tre bone. Mi nun scivolas, ĉu eĉ 
tiam Sarumano ekturnis sin al misagado. Sed ĉiuokaze li 
tiam ne ĝenis siajn najbarojn. Mi kutimis paroli al li. 

Siatempe li ĉiam trapromenis miajn arbarojn. En tiuj tagoj li 
estis ĝentila, ĉiam petante mian permeson (almenaŭ kiam li 
renkontis min); kaj ĉiam aŭskultis entuziasme. Mi sciigis al li 
multajn aferojn kiujn li neniam malkovrus proprapene; sed li 
neniam repagis al mi per similaĵoj. Mi ne memoras, ke li iam 
sciigis al mi ion ajn. Kaj tia li ĉiam pli iĝis; lia vizaĝo, kiel mi 
ĝin memoras — ĉar jam delonge mi ne vidis ĝin — eksimilis 
fenestrojn surŝtona muro: fenestrojn kun ŝutroj interne. 

» Mi opinias nun kompreni kiel li okupiĝas. Li komplotas 
fariĝi Potenco. Li havas menson el metalo kaj radoj; kaj li ne 
zorgas pri kreskaĵoj krom tiugrade, ke ili momente servas al 
li. Kaj jam estas klare, ke li estas nigra perfidulo. Li kunuliĝis 
kun naŭzuloj, kun la orkoj. Brm, hum! Eĉ pli malbone: li faris 
ion al ili, ion danĝeran. Ĉartiuj isengardanoj pli similas 
misajn homojn. Estas trajto de misaĵoj venintaj dum la 
Granda Mallumo, ke ili ne toleras la sunlumon; sed la orkoj 
de Sarumano kapablas toleri ĝin malgraŭ tio, ke ili malamas 
ĝin. Mi scivolas, kion li faris? Ĉu ili estas homoj, kiujn li 



ruinigis, aŭ ĉu li kunfandis la rasojn orkan kaj homan? Tio 
estus nigra malvirtaĵo! 

Arbobarbo grumblis momente, kvazaŭ li prononcus 
profundan subteran entan malbenon. 

— Antaŭ kelka tempo mi komencis scivoli, kiel orkoj aŭdacis 
tiel senĝene trapasi miajn arbarojn, — li daŭrigis. — Nur 
lastatempe mi konjektis, ke kulpas Sarumano, kaj ke 
antaŭlonge li elspionis ĉiujn vojojn kaj malkovris miajn 
sekretojn. Li kaj lia fia popolo jam kreas ĥaoson. Tie ĉe la 
randoj ili faligas arbojn, bonajn arbojn. lujn el la arboj ili nur 
detranĉas kaj lasas putri — jen orka misfaro; sed la plimultaj 
estas dishakitaj kaj forportitaj por nutri la fajrojn de Ortanko. 
Ĉiam leviĝas fumo el Isengardo nuntempe. 

» Damnu lin je radiko kaj branĉo! Multaj el tiuj arboj estis 
miaj amikoj, kreitoj, kiujn mi konis ekde nukso kaj glano; 
multaj posedis proprajn voĉojn, kiuj jam perdiĝis por ĉiam. 
Kaj vidiĝas dezertoj kun stumpoj kaj rubusoj, kie iam troviĝis 
kantantaj boskoj. Mi maldiligentis. Mi malatentis aferojn. Tio 
devas ĉesi! 

Arbobarbo abrupte levis sin de sia lito, stariĝis kaj batis per 
sia mano la tablon. La lumujoj tremis kaj eligis du ŝprucojn 
da flamo. En liaj okuloj estis flagro kvazaŭ verda fajro, kaj lia 
barbo hirtiĝis rigida kiel granda balailo. 

— Mi ĉesigos tion! — li muĝis. — Kaj vi akompanos min. Vi 
eble povos helpi min. Tiel vi helpos ankaŭ la proprajn 
amikojn; ĉar se Sarumano ne estos haltigita, Rohano kaj 
Gondoro havos malamikon tiel malantaŭe, kiel antaŭe. Niaj 
vojoj koincidas — al Isengardo! 


— Ni akompanos vin, — diris Gaja. — Ni faros laŭ nia povo. 



— Jes! — diris Grinĉjo. — Plaĉus al mi vidi pereigon de 1' 
Blanka Mano. Plaĉus al mi ĉeesti, eĉ se mi ne multe utilus: 
mi neniam forgesos Uglukon kaj la transiron de Rohano. 

— Bone! Bone! — diris Arbobarbo. — Sed mi parolis haste. Ni 
devas ne hasti. Mi iĝis tro varma. Mi devas friskigi min kaj 
pensi, ĉar pli facile oni krias “ĉesu!” ol ĉesas. 

Li paŝis al la arko kaj staris kelkan tempon sub la falanta 
pluvo de I' fonto. Poste li ridis kaj skuis sin, kaj kie ajn la 
akveroj falis flagrete de li al la tero, ili ekbrilis kiel ruĝaj kaj 
verdaj flameroj. Li revenis kaj rekuŝiĝis sur la liton kaj 
silentis. 

Post iom da tempo la hobitoj aŭdis lin denove murmuranta. 

Li ŝajnis kalkuli per siaj fingroj. 

— Fangorno, Finglaso, Fladrifo, jes, jes, — li suspiris. 

— Problemo estas, ke tiel malmultaj el ni postrestas, — li 
diris, turniĝante al la hobitoj. — Restas nurtri el la unuaj 
entoj, kiuj promenis en la arbaroj antaŭ la Mallumo: nur mi 
mem, Fangorno, kaj Finglaso kaj Fladrifo — se doni al ili la 
elfajn nomojn; vi rajtas nomi ilin Folikluzo kaj Haŭtŝelo, se 
tio pli plaĉas al vi. Kaj el ni tri Folikluzo kaj Haŭtŝelo ne 
multe utilas portiu ĉi afero. Folikluzo iĝis dormema, preskaŭ 
arbeca, oni povus diri: li jam kutimas stari izolite duondorme 
tra la tuta somero kun la densa herbo de la gresejoj ĉirkaŭ la 
genuoj. Kovrita de foliecaj haroj li estas. Antaŭe li vigliĝis en 
la vintro; sed lastatempe li tro dormemis por marŝi 
longdistance eĉ tiam. Haŭtŝelo loĝis sur la montdeklivoj 
okcidente de Isengardo. Tie okazis la plej seriozaj perturboj. 
Lin vundis orkoj, kaj multaj el lia popolo kaj liaj arbgregoj 
estas murditaj kaj detruitaj. Li supreniris sur la altaĵojn, inter 
la betuloj, kiujn li plej amas, kaj li rifuzas descendi. Tamen 
mi verŝajne povus kunigi bravan grupon de niaj pli junaj 
personoj — se mi sukcesus komprenigi al ili la neceson; se 



mi sukcesus vigligi ilin: ni ne estas popolo hastema. Kiel 
domaĝe, ke ni estastiel malmultaj! 


— Kial ekzistas tiel malmultaj, dum vi vivis tiom longe en tiu 
ĉi lando? — demandis Grinĉjo. — Ĉu tre multaj mortis? 

— Ho ne! — diris Arbobarbo. — Neniuj mortis de interne, kiel 
oni eble dirus. luj falis pro la misaj hazardoj de la longaj 
jaroj, kompreneble; kaj pli multaj iĝis arbecaj. Sed ni neniam 
estis multaj, kaj ni ne plimultiĝis. Estis neniom da entidoj 

— neniom da infanoj, oni povus diri, jam de terure longa 
jarkalkulo. Vidu, ni perdis la entedzinojn. 

— Kiom vere triste! — diris Grinĉjo. — Kiel okazis, ke ili ĉiuj 
mortis? 

— Ili ne mortis! — diris Arbobarbo. — Mi ja ne diris mortis. Ni 
perdis ilin, mi diris. Ni perdis ilin, kaj ni ne povas retrovi ilin. 

— Li ĝemspiris. — Mi supozis, ke la plimulto scias tion. Oni 
kantis kantojn pri la serĉado de la entoj por la entedzinoj 
inter elfoj kaj homoj de Mornarbaro ĝis Gondoro. Ne povas 
esti, ke tiuj estas tute forgesitaj. 

— Bedaŭrinde la kantoj ne venis okcidenten trans la 
Montaron ĝis la Provinco, — diris Gaja. — Ĉu vi ne volos 
rakonti pli, aŭ kanti al ni unu el la kantoj? 

— Jes, tion mi certe faros, — diris Arbobarbo, verŝajne 
kontenta pri la peto. — Sed mi ne povos rakonti ĝin ĝuste, 
nur resume; kaj poste ni devos ĉesigi nian interparolon: 
morgaŭ ni devos konsiliĝon kunvoki, kaj laboron fari, kaj 
eble komenci vojaĝon. 

— Ĝi estas historio stranga kaj malĝoja, — li daŭrigis post 
paŭzo. — Kiam la mondo estis juna, kaj la arbaroj estis larĝaj 
kaj sovaĝaj, la entoj kaj la entedzinoj — kaj tiam estis 
entvirgulinoj: ha! la belo de Fimbretila, de Vergmembra la 



leĝerpieda, dum la epoko de nia juneco! — ili promenis 
kune, kaj ili loĝis kune. Sed niaj koroj ne kreskis 
sammaniere: la entoj donis sian amon al aĵoj, kiujn ili 
renkontis en la mondo, kaj entedzinoj direktis siajn pensojn 
al aliaj aferoj, ĉar la entoj amis la grandajn arbojn, sovaĝajn 
arbarojn, kaj la deklivojn de 1' altaj montoj; kaj ili trinkis el la 
montaraj rojoj kaj manĝis nurtiajn fruktojn, kiajn la arboj 
lasis fali sur la padon; kaj ili lernis de la elfoj kaj interparolis 
kun la arboj. Sed la entedzinoj direktis siajn mensojn al la 
arboj pli malgrandaj kaj al la herbkampoj en la sunlumo 
trans la subo de 1' arbaroj; kaj ili vidis la prunelojn en la 
densejoj kaj la sovaĝajn pomojn kaj la ĉerizojn florantajn en 
la printempo kaj la verdajn plantaĵojn en la akvejoj somere 
kaj la semantajn herbojn en la aŭtunaj kampoj. Ili ne deziris 
interparoli kun tiuj aĵoj; sed iii volis, ke tiuj aŭskultu kaj obeu 
tion, kio estis al ili dirita. La entedzinoj ordonis, ke iii kresku 
laŭ ilia volo kaj elpuŝu foliojn kaj fruktojn laŭ ilia plaĉo; ĉar 
la entedzinoj deziris ordon, abundon kaj pacon (per kio ili 
intencis, ke la aĵoj restu tie, kie ili lokis ilin). Do la entedzinoj 
kreis ĝardenojn porenloĝado. Sed ni entoj daŭre vagadis, 
kaj nur de tempo al tempo ni venis al la ĝardenoj. Poste, 
kiam venis la Mallumo en la nordo, la entedzinoj transiris la 
Grandan Riveron kaj kreis novajn ĝardenojn kaj kultivis 
novajn kampojn, kaj ni vidis ilin malpli ofte. Post la forigo de 
la Mallumo la lando de la entedzinoj riĉe burĝonis, kaj iliaj 
kampoj estis plenaj de tritiko. Multaj homoj lernis la metiojn 
de la entedzinoj kaj ege honoris ilin; sed ni estis por ili nura 
legendo, sekreto en la kerno de 1' arbaro. Tamen jen ni 
ankoraŭ ĉi tie, dum la ĝardenoj de la entedzinoj estas 
dezertigitaj: la homoj nun nomas tion la Brunaj Terenoj. 

» Mi memoras, ke okazis antaŭ tre longe — en la epoko de la 
milito inter Saŭrono kaj la homoj de 1' Maro — trafis min 
deziro denove vidi Fimbretilan. Tre bela ŝi ankoraŭ ŝajnis, 
kiam mi lastfoje vidis ŝin, kvankam malmulte simila al la 
iama entvirgulino. Ĉar la entedzinoj estis kurbaj kaj 



brunigitaj pro la laboro; la haroj sekigitaj de la suno ĝis 
koloro de matura tritiko kaj la vangoj kvazaŭ ruĝaj pomoj. 
Tamen iliaj okuloj estis daŭre la okuloj de nia popolo. Ni 
transiris Anduinon kaj venis en ilian landon; sed ni trovis ĝin 
dezerto: ĝi estis tute bruligita kaj elradikita, ĉar milito 
trapasis ĝin. Sed la entedzinoj ne estis tie. Longe ni vokis kaj 
longe ni serĉis; kaj ni demandis al ĉiuj renkontitoj, laŭ kiu 
vojo foriris la entedzinoj. luj diris, ke ili ne vidis ilin; kaj iuj 
diris, ke ili vidis ilin promenantaj okcidenten, kaj iuj diris 
orienten, kaj aliaj suden. Sed kien ajn ni iris, ni ne trovis ilin. 
Nia malĝojo estis tre profunda. Tamen vokis la sovaĝaj 
arbaroj kaj tien ni reiris, ĉar dum tre multaj jaroj ni kutimis 
de tempo al tempo eliri kaj serĉi la entedzinojn, marŝante 
vaste kaj larĝe kaj vokante ilin laŭ iliaj belaj nomoj. Sed dum 
la tempopasado ni iris pli malofte kaj vagis malpli foren. Kaj 
nun la entedzinoj estas por ni nuraj memoraĵoj kaj niaj 
barboj estas longaj kaj grizaj. La elfoj verkis multajn kantojn 
pri la Serĉado de la entoj kaj kelkaj kantoj transiris sur la 
langojn de homoj. Sed ni ne verkis kantojn tiuteme, ĉar 
sufiĉis al ni ĉanti iliajn belajn nomojn, kiam ni pensis pri la 
entedzinoj. Ni kredas, ke ni eble renkontiĝos denove en 
venonta tempo, kaj eble ni trovos ie landon, kie ni povos vivi 
kune kaj esti ambaŭ kontentaj. Sed estas aŭgurite, ke tio 
okazos nur kiam ni ambaŭ perdos ĉion, kion ni nun posedas. 
Kaj tre povas esti, ke tiu tempo finfine proksimiĝas. Ĉar se la 
praa Saŭrono detruis la ĝardenojn, ŝajnas probable, ke la 
hodiaŭa Malamiko velkigos ĉiujn arbarojn. 

» Ekzistis elfa kanto, kiu priparolis tion, aŭ tiel mi komprenas 
ĝin. Ĝi kutime estis kantata ie-tie laŭlonge de la Granda 
Rivero. Tio neniam estis kanto enta, vidu: ĝi estus tre longa 
kanto en la enta lingvo! Sed ni konas ĝin parkere kaj zumas 
ĝin de tempo al tempo. Jen kiel ĝi sonas en via lingvo: 


Ento: 



Kiam printempo fagojn vekas, kaj en la branĉoj sukas, 
kiam sovaĝa rojo lumas, kaj fruntojn vent' viŝtukas 
en temp' longpaŝa, projundspira, kaj akras mont-aero, 
revenu al mi! Venu diri, ke belas mia tero! 

Entedzino: 

Kiam printempas la kamparo, kaj oni semas grenon, 
kiam majfloroj neĝobrile surkuŝas frukt-terenon, 
kiam la suno kaj pluvetoj parfumas en 1' aero, 
mi restos kaj ne venos mi, ĉar belas mia tero. 

Ento: 

Kiam surmondas la somero kaj en tagmez' orplonĝa 
por arboj disvolviĝas subfolie sorĉo sonĝa 
en verdaj haloj, kaj la vent' el okcidento fonas: 
revenu al mi! Venu diri, ke mia ter' plej bonas! 

Entedzino: 

Kiam somer' varmigas fruktojn, kaj bruniĝas beroj, 
kaj blankas spikoj, oras pajlo, vendiĝas rikolteroj: 
miel' kaj pomoj, kvankam vent' el okcidento fonas 
mi sub la sun' ĉi tie restos, ĉar mia ter' plej bonas! 

Ento: 

Kiam sovaĝa vintro venos, kiu 1' arbaron tranĉas, 
kaj falas arboj, kaj la tagon senstela nokt' formanĝas, 
kiam el oriento ventas, tiam en pluv' seneje 
mi serĉos vin kaj vokos vin kaj al vi venos ree! 

Entedzino: 

Kiam kantfine en malhelo estos vintra veno, 
kiam rompiĝis nuda branĉ' kaj pasis lum' kaj peno. 



mi serĉos vin, atendos vin, ĝis ni kuniĝos ree 
kaj kune iros laŭ la vojo tra la pluv' seneje. 

Ambaŭ: 

Ni kune iros laŭ la vojo al la okcidento, 

kaj malproksime trovos landon de la korkontento. 

Arbobarbo finis sian kanton. 

— Tia ĝi estas, — li diris. — Gi estas elfa kompreneble: 
malpezkora, hastvorta, kaj baldaŭ finita. Mi supozas, ke ĝi 
estas sufiĉe bela. Sed la entoj povus diri pli siaflanke, se ili 
disponus la tempon! Sed nun mi intencas stariĝi kaj dormi 
iom. Kie vi staros? 

— Ni kutimas kuŝiĝi por dormi, — diris Gaja. — Ni fartos 
bone, kie ni estas. 

— Ĉu kuŝiĝi por dormi! — diris Arbobarbo. — Nu 
kompreneble tiel! Hm, hum: mi forgesis: kantado de tiu 
kanto memorigis min pri malnovaj epokoj; mi preskaŭ 
supozis ke mi alparolas junajn entidojn, fakte. Nu, vi povos 
kuŝi sur la lito. Mi iras stari sub la pluvo. Bonan nokton! 

Gaja kaj Grinĉjo grimpis sur la liton kaj kurbe kuŝiĝis inter la 
molaj herboj kaj filikoj. Tie estis freŝe kaj dolĉarome kaj 
varme. La lumoj malfortiĝis kaj la ardo de I' arboj fadis; sed 
ekstere sub la arko ili vidis maljunan Arbobarbon staranta 
senmove kun la brakoj levitaj super la kapon. La helaj steloj 
rigardis desur la ĉielo kaj lumigis la falantan akvon 
verŝiĝantan sur liajn fingrojn kaj kapon kaj gutis, gutetis per 
centopaj arĝentaj akveroj al liaj piedoj. Aŭskultante la 
tintadon de I' akveroj la hobitoj endormiĝis. 

Ili vekiĝis trovante friskan sunon, kiu brilis en la grandan 
korton kaj sur la fundon de la golfeto. Ĉifonoj de alta nubo 



estis supre drivantaj laŭ forteta orienta vento. Arbobarbo 
estis nenie videbla; sed dum Gaja kaj Grinĉjo banis sin en la 
apudarka baseno, ili aŭdis lin zumi kaj kanti suprenvenante 
laŭ la pado inter la arboj. 

— Hu, ho! Bonan matenon, Gaja kaj Grinĉjo! — li muĝis 
vidinte ilin. — Vi dormas longe. Mi jam iris plurcent paŝojn 
hodiaŭ. Nun ni trinkos iom kaj iros al Entmuteo. 

Li verŝis por ili el ŝtona vazo du plenajn bovlojn, sed el 
malsama vazo. La gusto ne estis tia, kia ĝi estis la antaŭan 
vesperon: ĝi estis pli tereca kaj riĉa, pli nutra kaj 
manĝaĵsimila, por tiel diri. Dum la hobitoj trinkis sidante ĉe 
la litrando kaj mordetante pecetojn da elfa kuko (pli pro tio, 
ke ili sentis, ke manĝado estas necesa parto de la 
matenmanĝo, ol ĉar ili estis malsataj), Arbobarbo staris 
zumante en la enta aŭ la elfa aŭ iu fremda lingvo kaj rigardis 
la ĉielon. 

— Kie estas Entmuteo? — Grinĉjo riskis demandi. 

— Hu, he? Ĉu Entmuteo? — diris Arbobarbo sin turnante. 

— Ĝi estas ne loko, ĝi estas kunveno de entoj — kio ne 
okazas ofte nuntempe. Sed mi sukcesis persvadi sufiĉe 
grandan aron promesi, ke ili venos. Ni renkontiĝos tie, kie ni 
ĉiam renkontiĝis: Derndinglo nomas ĝin la homoj. Gi estas 
fore suda de ĉi tie. Ni devas alveni antaŭ la tagmezo. 

Postnelonge ili ekiris. Arbobarbo portis la hobitojn sur siaj 
brakoj kiel pasinttage. Ĉe la elirejo de la korto li turniĝis 
dekstren, transpaŝis la rojon, kaj paŝegis suden ĉesube de 
grandaj falintaj deklivoj, kie arboj maloftis. Supre de tiuj la 
hobitoj vidis densejojn betulajn kaj sorpujajn, kaj posttiuj 
malhelajn suprenirantajn pinarbarojn. Baldaŭ Arbobarbo sin 
turnis iomete for de la montetoj kaj plonĝis en densajn 
boskojn, kie la arboj estis pli grandaj, pli altaj kaj pli densaj 



ol la arboj, kiujn la hobitoj vidis iam antaŭe. Dum kelka 
tempo ili malforte spertis tiun senton de sufokiĝo, kiun ili 
rimarkis, kiam ili la unuan fojon eniris Fangornon, sed tio 
baldaŭ pasis. Arbobarbo ne parolis al ili. Li zumis al si 
profunde kaj penseme, sed Gaja kaj Grinĉjo aŭdis neniujn 
efektivajn vortojn: tio sonis kiel bum, bum, rumbum, burar, 
bum bum, darar bum bum, darar bum, kaj tiel plu kun 
konstanta ŝanĝiĝo de notoj kaj ritmo. De tempo al tempo 
ŝajnis al ili, ke ili aŭdas respondon, ian zumon aŭ vibron de 
sono, kiu ŝajnis veni el la tero, aŭ el la branĉoj super iliaj 
kapoj, aŭ eble el la trunkoj de la arboj; sed Arbobarbo nek 
haltis nek turnis sian kapon flanken. 

Ili vojaĝis longe — Grinĉjo provis kalkuli la “ent-paŝojn”, sed 
malsukcesis, perdiĝinte ĉirkaŭ tri mil — kiam Arbobarbo 
komencis malrapidigi siajn paŝojn. Subite li haltis, demetis 
la hobitojn kaj levis siajn kavigitajn manojn al la buŝo tiel, ke 
ili formis kavan tubon; poste li blovis aŭ vokis tra ili. Granda 
hum hom elsonoris kvazaŭ profundgorĝa korno en la arbaro 
kaj ŝajnis reeĥi de la arboj. De malproksime venis el pluraj 
direktoj simila hum hom, kiu estis ne eĥo, sed respondo. 

Arbobarbo sidigis Gajan kaj Gringon sur siajn ŝultrojn kaj 
denove ekpaŝegis, de tempo al tempo eligante novan 
kornovokon, kaj ĉiufoje la respondoj estis pli laŭtaj kaj pli 
proksimaj. Tiamaniere ili finfine venis al io, kio aspektis kiel 
nepenetrebla muro de malhelaj ĉiamverdaj arboj, kiajn la 
hobitoj neniam antaŭe vidis: tiuj branĉiĝis jam de la radikoj 
kaj estis dense vestitaj per malhelaj glaceaj folioj kvazaŭ 
sendornaj ileksoj, kaj ili havis multajn rigidajn rekte 
starantajn florpintojn kun grandaj brilaj olivkoloraj burĝonoj. 

Turniĝinte maldekstren kaj laŭirinte tiun heĝegon Arbobarbo 
venis post kelkaj paŝoj al mallarĝa enirejo. Tra ĝi pasis trivita 
pado kiu subite plonĝis laŭ longa apika deklivo. La hobitoj 
vidis, ke ili descendas al granda kavaĵo, ronda preskaŭ kiel 



bovlo, tre larĝa kaj profunda, kronita ĉe la rando per la alta 
malhela ĉiamverda heĝego. Interne ĝi estis glata kaj 
herbvestita, kaj malestis arboj krom tri tre altaj kaj belaj 
arĝent-betuloj, kiuj starisfunde de la bovlo. Du aliaj padoj 
kondukis en la kavaĵon de 1' okcidento kaj de la oriento. 

Pluraj entoj estis jam alvenintaj. Pliaj venis sur la aliaj padoj 
kaj kelkaj jam sekvis Arbobarbon. Dum ili proksimiĝis, la 
hobitoj gvatis ilin. Ili atendis vidi nombron da kreitoj tiel 
similaj al Arbobarbo, kiel unu hobito similas alian (almenaŭ 
laŭ okulo de fremdulo); kaj ili tre surpriziĝis vidante nenion 
tian. La entoj tiom malsimilis unu alian, kiom arboj arbojn: 
iuj tiom malsimilaj inter si, kiom unu arbo malsimilas alian 
kun sama nomo, sed tute aliaj kreskiĝo kaj historio; kaj iuj 
tiom diferencaj, kiom unu arbospeco de alia, kiel betulo de 
fago, kverko de abio. Estis kelkaj entoj pli maljunaj, 
barbohavaj kaj tuberozaj kiel arboj sanaj sed antikvaj 
(kvankam neniu el ili aspektis tiom antikva kiom 
Arbobarbo); kaj estis altaj fortaj entoj junmembraj kaj 
glathaŭtaj kiel vivzenitaj arbaranoj; sed mankis junaj entoj, 
mankis arbidoj. Entute ĉirkaŭ dudek kvar staris sur la larĝa 
herba fundo de la kavaĵo, kaj tiom multaj aliaj enmarŝadis. 

Komence Gajan kaj Grinĉjon impresis ĉefe la varieco, kiun ili 
vidis: la multaj formoj kaj koloroj, la diferencoj de zonmezuro 
kaj alteco, la longeco de kruroj kaj brakoj, la nombro de 
fingroj sur la manoj kaj piedoj (iom inter tri ĝis naŭ). Kelkaj 
ŝajnis pli-malpli parencaj al Arbobarbo kaj memorigis al ili 
betulojn aŭ kverkojn. Sed estis alispecaj. luj revokis 
kaŝtanarbon: brunhaŭtaj entoj kun larĝaj disfingraj manoj 
kaj mallongaj dikaj kruroj. luj revokis fraksenon: altaj rektaj 
grizaj entoj kun multfmgraj manoj kaj longaj kruroj; iuj abion 
(la plej altaj entoj), kaj aliaj betulon, sorpujon kaj tilion. Sed 
kiam la entoj ĉiuj ĉirkaŭstaris Arbobarbon, iomete klinante 
siajn kapojn, murmurante persiaj lantaj muzikaj voĉoj, kaj 
rigardante longe kaj atente la fremdulojn, tiam la hobitoj 



vidis, ke ili estas ĉiuj samspecaj kaj ĉiuj havas samajn 
okulojn, ne ĉiuj tiel oldaj aŭ profundaj kiel tiuj de Arbobarbo, 
sed ĉiuj kun tiu sama lanta sendevia pensema esprimo kaj la 
sama verda flagro. 

Tuj kiam la tuta trupo kunvenis en larĝa cirklo ĉirkaŭ 
Arbobarbo, komenciĝis stranga kaj nekomprenebla 
konversacio. La entoj komencis murmuri malrapide: jen unu 
aliĝis, poste alia, ĝis ĉiuj kune ĉantis laŭ longa ritmo 
leviĝanta kaj subiranta, jen pli laŭte unuflanke de la ringo, 
jen tie formortante kaj leviĝante al muĝego aliflanke. 
Kvankam li povis nek distingi nek kompreni la vortojn — li 
supozis, ke la lingvo estas la enta — Grinĉjo komence trovis 
la sonon tre agrable aŭskultinda; sed iom post iom lia 
atentemo ekvelkis. Post longa tempo (kaj la ĉantado ne 
donis signon pri ĉesemo) li konstatis sin scivolanta, ĉu pro 
tio ke la enta estas tia “malhasta” lingvo ili jam progresis 
post Bonan matenon; kaj se Arbobarbo volus nomumi ĉiujn, 
kiom da tagoj necesus por kanti ĉiujn nomojn. “Mi scivolas 
kiel oni diras entlingve jes kaj ne”, — li pensis. Li oscedis. 
Arbobarbo tuj atentis lin. 

— Hm, ha, hej, Grinĉjo mia! — li diris, kaj la ceteraj entoj 
ĉesigis sian ĉantadon. — Vi estas popolo hastema, tion mi 
forgesis; kaj ĉiuokaze estas lacige aŭskulti parolon, kiun vi 
ne komprenas. Vi rajtas nun alteriĝi. Mi sciigis al la 
Entmuteo viajn nomojn, kaj ili vidis vin, kaj ili konsentis, ke 
vi ne estas orkoj, kaj ke nova verso estu inkluzivita en la 
malnovaj listoj. Ni ankoraŭ ne progresis pli, sed tio estas 
rapida laboro en Entmuteo. Vi kaj Gaja rajtas ĉirkaŭpromeni 
en la kavaĵo, se vi volas. Troviĝas puto da bona akvo, se vi 
bezonas refreŝiĝon, tie fore ĉe la norda deklivo. Ankoraŭ 
parolotas kelkaj vortoj, antaŭ ol la Entmuteo vere 
komenciĝos. Mi venos vidi vin denove kaj rakontos, kiel 
progresas la aferoj. 



Li demetis la hobitojn. Antaŭ ol formarŝi ili profunde 
riverencis. Tiu faro ŝajnis amuzi tre multe la entojn, se juĝi 
laŭ ties murmuroj kaj la flagrado de la okuloj; sed ili baldaŭ 
reiris al la propraj aferoj. Gaja kaj Grinĉjo supreniris la padon 
venantan el la okcidento kaj trarigardis la apertaĵon en la 
heĝego. Longaj arbokovritaj deklivoj leviĝis de la rando de I' 
kavaĵo, kaj malproksime super la abioj de 1' plej fora firsto 
leviĝis akra kaj blanka pinto de alta monto. Sude maldekstre 
ili povis vidi la arbaron descendi al griza malproksimo. Tie 
fore estis pala verda briletaĵo, kiu laŭ konjektoj de Gaja estis 
ekvido de I' ebenaĵoj de Rohano. 

— Mi scivolas, kie estas Isengardo? — diris Grinĉjo. 

— Mi ne tute certas, kie ni estas, — diris Gaja; — sed tiu 
monto estas probable Metedraso, kaj, se mi bone memoras, 
la ringo de Isengardo kuŝas en forkejo aŭ profunda fendaĵo 
je la ekstremo de I' montaro. Gi estas probable sube post tiu 
ĉi granda firsto. Ŝajnas troviĝi ia fumo aŭ nebuleto tie, 
maldekstre de la pinto, ĉu vi ne opinias? 

— Kia estas Isengardo? — diris Grinĉjo. — Mi scivolas, kion 
kapablas entoj fari pri ĝi ĉiuokaze. 

— Ankaŭ mi, — diris Gaja. — Isengardo estas ia ringo el rokoj 
aŭ montoj, mi kredas, kun ebena loko interne kaj insulo aŭ 
pilastro el roko meze, nomita Ortanko. Sur ĝi Sarumano 
havas turegon. Troviĝas pordo, eble pli ol unu, en la ĉirkaŭa 
muro, kaj mi opinias, ke trafluas ĝin rivereto; ĝi venas el la 
montaro kaj fluadas plu tra la Breĉo de Rohano. Gi ne ŝajnas 
loko, kiun entoj kapablas trakti. Sed mi strange sentas pri ĉi 
entoj: ial mi ne kredas, ke ili estas tiel sendanĝeraj kaj, nu, 
ridindaj, kiel ili ŝajnas. Ili ŝajnas lantaj, kuriozaj kaj 
paciencaj, preskaŭ tristaj; kaj tamen mi kredas, ke ili povus 
agitiĝi. Se tio okazus, mi preferus ne esti inter la kontraŭuloj. 



— Jes, — diris Grinĉjo. — Mi scias, kion vi celas diri. Eble 
temus pri diferenco inter maljuna bovino kuŝanta kaj 
penseme remaĉanta kaj taŭro impetiĝanta; kaj la ŝanĝiĝo 
povus okazi subite. Mi scivolas, ĉu Arbobarbo agitos ilin. Mi 
certas, ke li intencas provi. Sed al ili ne plaĉas agitiĝi. 
Arbobarbo mem agitiĝis hieraŭ vespere, kaj poste subpremis 
tion. 

La hobitoj returniĝis. La voĉoj de la entoj daŭre leviĝis kaj 
subeniĝis en ilia konklavo. La suno jam supreniris sufiĉe 
alten por transrigardi la heĝegon: ĝi brilis sur la suproj de la 
betuloj kaj lumigis la nordan flankon de la kavaĵo perfriska 
flava lumo. Tie ili vidis etan ekbrilan fonton. Ili marŝis laŭ la 
rando de I' bovlego sube de I' ĉiamverdaĵoj — estis agrable 
senti denove malvarmetan herbon ĉirkaŭ la piedfingroj kaj 
ne rapidemi — kaj poste ili degrimpis al la sputanta akvo. Ili 
trinkis iomete puran malvarman akran gluton, kaj sidiĝis sur 
muskokovritan ŝtonon rigardante la sunlumerojn sur la 
herbo kaj la ombrojn de I' velantaj nuboj pasantajn sur la 
fundo de la kavaĵo. La murmurado de la entoj daŭradis. Tiu 
loko ŝajnis tre stranga kaj izolita, ekster ilia mondo kaj 
malproksime de ĉio okazinta al ili. Envolvis ilin granda 
sopiro pri la vizaĝoj kaj voĉoj de iliaj kunuloj, precipe pri 
Frodo kaj Sam, kaj pri Paŝegulo. 

Finfine okazis paŭzo de la entaj voĉoj; kaj levante la kapojn 
ili vidis Arbobarbon venanta al ili kun alia ento ĉeflanke. 

— Hm, hum, jen mi denove, — diris Arbobarbo. — Ĉu vi 
laciĝis aŭ spertas senpacienciĝon, hmm, ha? Nu bedaŭrinde 
vi devas ankoraŭ ne senpacienciĝi. Ni jam kompletigis la 
unuan stadion, sed mi ankoraŭ devas reklarigi aferojn al tiuj, 
kiuj loĝas malproksime de Isengardo, kaj al tiuj, kun kiuj mi 
ne povis kontaktiĝi antaŭ la Entmuteo, kaj poste ni devos 
decidi kion fari. Tamen decido pri kion fari ne okupas la 
entojn tiel longe kiel rakonti la faktojn kaj okazaĵojn, laŭ kiuj 



ili devas decidiĝi. Sed ne havas sencon nei, ke ni restos ĉi tie 
iom longe: tre verŝajne du tagojn. Do mi venigis al vi 
kunulon. Li havas entan domon proksime. Bregalado estas 
lia elfa nomo. Li diras, ke li jam decidiĝis, kaj al li ne necesas 
resti ĉe la Entmuteo. Hm, hm, li estas plej simila inter ni al 
ento hastema. Vi sekve devus bone akordiĝi. Adiaŭ. 

— Arbobarbo turniĝis kaj forlasis ilin. 

Bregalado staris kelkan tempon rigardante gravmiene la 
hobitojn; kaj ili rigardis lin, scivolante kiam li montros 
signojn de “hasteco”. Li estis alta kaj ŝajnis esti unu el la pli 
junaj entoj; li havis sur la brakoj kaj kruroj haŭton glatan kaj 
briletan; liaj lipoj estis ruĝecaj, kaj lia hararo estis grizverda. 
Li povis kliniĝi kaj balanciĝi kiel svelta arbo pro la vento. 
Finfine li ekparolis, kaj lia voĉo, kvankam sonora, estis pli 
alta kaj pli klara ol tiu de Arbobarbo. 

— Ha, hmm, miaj amikoj, ni iru promeni! — li diris. — Mi 
estas Bregalado, kio estas Rapidtrunko vialingve. Sed tio 
estas nur kromnomo, kompreneble. Oni tiel nomas min, de 
kiam mi diris jes al pliaĝulo, antaŭ ol li kompletigis sian 
demandon. Cetere, mi trinkas rapide kaj foriras, dum iuj 
ankoraŭ malsekigas siajn barbojn. Venu kun mi! 

Li streĉis suben la du belformajn brakojn kaj donis po 
longfingran manon al la hobitoj. La tutan tagon ili 
kunpromenis en la arbaro, kantante kaj ridante; ĉar 
Rapidtrunko ofte ridis. Li ridis kiam aperis la suno de post 
nubo, li ridis kiam ili alvenis rojon aŭ fonton: tiam li kliniĝis 
kaj malsekigis plaŭde siajn piedojn kaj kapon per akvo; li 
ridis kelkfoje pro ia bruo aŭ flustro inter arboj. Kiam ajn li 
vidis sorpujon li haltis kelkan tempon elstreĉinte siajn 
brakojn, kantis kaj balanciĝis dumkante. 

Je noktiĝo li kondukis ilin al sia enta domo: nenio krom 
muskokovrita ŝtono starigita sur gazoneroj sub verda 



teramaso. Sorpujoj kreskis cirkle ĉirkaŭ ĝi, kaj troviĝis akvo 
(kiel en ĉiuj entaj domoj), fonto bobelanta el la teramaso. Ili 
interparolis kelkan tempon, dum mallumo kovris la arbaron. 
Ne malproksime la voĉoj de la Entmuteo estis ankoraŭ 
aŭdeblaj; sed nun tiuj ŝajnis pli profundaj kaj malpli lakonaj, 
kaj de tempo al tempo iu granda voĉo leviĝis en alta kaj 
rapidiĝanta muzikeco dum la aliaj forvelkis. Sed apud iii 
Bregalado parolis milde en ilia propra lingvo, preskaŭ flustre; 
kaj ili sciiĝis, ke li estas popolano de Haŭtŝelo, kaj la tereno, 
en kiu ili loĝis, estis perfortita. Tio ŝajnis al la hobitoj tute 
sufiĉe klarigi lian “rapidecon” almenaŭ rilate la orkojn. 

— En mia hejmo estis sorpujoj, — diris Bregalado, mallaŭte 
kaj malĝoje, — sorpujoj, kiuj enradikiĝis kiam mi estis 
entido, antaŭ multaj multaj jaroj en la kvieto de la mondo. 

La plej maljunaj estis plantitaj de la entoj en provo komplezi 
la entedzinojn, sed tiuj rigardis ilin, ridetis kaj diris, ke ili 
scias, kie kreskas floraro pli blanka kaj fruktoj pli riĉaj. 

Tamen neniuj arboj el tiu raso, la popolo de la Rozo, tiom 
belas laŭ mi. Kaj tiuj arboj kreskis, kreskadis ĝis ĉies ombro 
similis verdan halon, kaj iliaj ruĝaj beroj en la aŭtuno estis 
ŝarĝo, belo kaj mirindaĵo. Birdoj kutimis veni tien 
multnombre. Mi ŝatas birdojn, eĉ kiam ili babilaĉas; kaj la 
sorpujoj disponas pli ol sufiĉe da beroj. Sed la birdoj iĝis 
neamikecaj kaj avidaj kaj ŝiris la arbojn, teren ĵetis la 
fruktojn kaj ne manĝis ilin. Poste venis orkoj kun hakiloj kaj 
fortranĉis miajn arbojn. Mi venis kaj vokis ilin laŭ iliaj longaj 
nomoj, sed ili ne vibris, ili nek aŭdis nek respondis: ili kuŝis 
mortintaj. 

Ho Orofarna, Lasemista, Karnemirja! 

Ho sorpoarbo, ĉe la hararo la floroj kiom blankis! 

Ho aorpoarb, mi vin vidis ĉarmi, kiam somer' ne mankis, 
la ŝelo helis,folioj belis, tre mildis voĉa sono: 
kaj jen surkape kiom tre frape or-ruĝis via krono! 

Ho sorpoarboj, jam mortaj haroj sekas kaj grizas lame; 



la kron' kaputas, la voĉo mutas, silenta porĉiame. 

Ho Orofarna, Lasemista, Karnemirja! 

La hobitoj endormiĝis aŭdante la mallaŭtan kantadon de 
Bregalado, kiu ŝajnis lamenti multlingve pri la pereo de la 
arboj, kiujn li amis. 

Ankaŭ la postan tagon ili pasigis en lia societo, sed ili ne 
vagis malproksime de lia “domo". La pliparton de la tempo 
ili sidis silente sub ŝirmo de la teramaso, ĉar la vento pli 
malvarmis, kaj la nuboj estis pli densaj kaj pli grizaj; 
malmultis la sunlumo, kaj malproksime la voĉoj de la entoj 
ĉe la Entmuteo plu leviĝis kaj subeniĝis, foje laŭtaj kaj fortaj, 
foje malaltaj kaj malĝojaj, foje pli rapidaj, foje malrapidaj kaj 
solenaj kiel mortkanto. Venis la dua nokto, kaj daŭre la entoj 
konklavis sub hastaj nuboj kaj intermitaj steloj. 

La tria tago aŭroris malbela kaj ventoplena. Je sunleviĝo la 
entaj voĉoj leviĝis bruege kaj poste fordampiĝis denove. Kun 
pasado de la mateno, la vento malfortiĝis, kaj la aero iĝis 
atendeme peza. La hobitoj povis vidi, ke Bregalado 
aŭskultas atente, kvankam por ili en la kavaĵo de lia enta 
domo la sono de la Entmuteo mallaŭtis. 

Venis la posttagmezo, kaj la suno, irante okcidenten al la 
montaro, elsendis longajn flavajn radiojn inter la fendetoj kaj 
truetoj de la nuboj. Subite ili konstatis, ke ĉio tre kvietas; 
staris la tuta arbaro en aŭskulta silento. Kompreneble, la 
entaj voĉoj ĉesis. Kion tio signifis? Bregalado estis staranta 
rekte kaj streĉite, rerigardante norden al Derndinglo. 

Tiam aŭdiĝis krake kriego sonora: ra-hum-ra! La arboj vibris 
kaj kurbiĝis kvazaŭ ventobato trafus ilin. Sekvis alia paŭzo, 
kaj poste marŝmuziko komenciĝis kiel solenaj tamburoj, kaj 
super la ruliĝantaj taktoj kaj batoj ŝveliĝis voĉoj kantantaj 
alte kaj forte. 



Ni venas kure kuntambure: ta-runda runda runda rure! 

La entoj venis: ĉiam pli proksime kaj pli laŭte leviĝis ilia 
kanto: 

Ni venas korne kaj tambure: ta runa-runa runa rure! 

Bregalado levis la hobitojn kaj elpaŝis el sia domo. 

Postnelonge ili vidis alproksimiĝi la marŝantan linion: la 
entoj svingiĝis antaŭen al ili grandpaŝe suben laŭ la deklivo. 
Arbobarbo antaŭis, kaj proksimume kvindek kunuloj sekvis 
lin po du egalpaŝe piede, batante la takton sur la koksoj per 
siaj manoj. Kiam ili alproksimiĝis, videblis la ekbriloj kaj 
flagroj en iliaj okuloj. 

— Hum, hom! Jen ni venas kun eksplodo, jen ni venas 
finfine! — vokis Arbobarbo ekvidante Bregaladon kaj la 
hobitojn. — Venu, aliĝu al la Entmuteo! Ni ekiras. Ni ekiras al 
Isengardo! 

— Al Isengardo! — la entoj kriis multvoĉe. 

— Al Isengardo! 

Al Isengardo! malgraŭ gardo de I' ĉirkaŭaj ŝtonaj pordoj; 

al Isengard' enforta ard' dum ŝtone nudas ĝiajfortoj, 

ni iras, iras al milito, disfaligi ĝin kun spito; 

ĉar brulas trunk' kaj branĉoj brulas,forno muĝas — al milito! 

Al land' agaca marŝ' minaca, ni tambure venas, venas; 

al Isengard' minace venas! 

Minace kaj milite venas! 

Tiel ili kantis marŝante suden. 

Bregalado brilokule aliĝis apud Arbobarbo. La maljuna ento 
nun reprenis la hobitojn kaj surŝultrigis ilin, kaj tiel ili rajdis 
fiere antaŭ la kantanta trupo kun batantaj koroj kaj kapoj 
alte tenataj. Kvankam ili atendis, ke okazos io finfine, mirigis 



ilin la ŝanĝiĝo envolvinta la entojn. Tio ŝajnis nun tiel subita, 
kiel la elverŝiĝo de tajdo delonge barita de digo. 

— La entoj finfine decidiĝis iom rapide, ĉu ne? — Grinĉjo 
riskis diri post kelka tempo, kiam la kantado momente ĉesis 
kaj aŭdiĝis nur la batado de manoj kaj piedoj. 

— Ĉu rapide? — diris Arbobarbo. — Hum! Jes ja. Pli rapide ol 
mi atendis. Efektive mi ne vidis ilin tiel agititaj jam treege 
longe. Ni entoj ne ŝatas agitiĝi; kaj ni neniam agitiĝas, krom 
se estas al ni klare, ke niaj arboj kaj niaj vivoj troviĝas en 
granda danĝero. Tio ne okazis en la Arbarego depost la 
militoj inter Saŭrono kaj la Homoj de I' Maro. Estas la orka 
agado, la malrespondeca hakado — rarum — sen eĉ la 
malinda senkulpigo de fajronutrado, kiu kolerigis nin; kaj la 
perfido far la najbaro, kiu devus helpi nin. Sorĉistoj devus 
kompreni pli bone: ili ja komprenas pli bone. Ekzistas neniu 
malbeno en la elfa, la enta, aŭ en la lingvoj de homoj sufiĉe 
severa portia perfido. Bas Sarumano! 

— Ĉu vi efektive rompos la pordegon de Isengardo? 

— demandis Gaja. 

— Ho, hm, nu, ni ja povus, vidu! Vi eble ne scias, kiom ni 
estas fortaj. Eble vi aŭdis pri troloj? Ili estas potence fortaj. 
Sed troloj estas nur surogatoj, kreitaj de la Malamiko en la 
Granda Mallumo, moke je la entoj, kiel orkoj estas surogataj 
elfoj. Ni estas pli fortaj ol troloj. Ni estas kreitaj el la ostoj de 
la tero. Ni povas disspliti ŝtonon samkiel arbradikoj, nur pli 
rapide, multe pli rapide, se niaj mensoj agitiĝis! Se ni ne 
estos dehakitaj aŭ fajre detruitaj aŭ sorĉitaj, ni povos 
disfendi Isengardon je splitoj kaj fende diserigi ĝiajn murojn. 

— Sed Sarumano klopodos malhelpi vin, ĉu ne? 

— Hm, ha, jes, tiel estas. Tion mi ne forgesis. Efektive mi 
longe pripensis tion. Sed, vidu, multaj entoj estas pli junaj ol 



mi, je multaj arbovivoj. Nun ili ĉiuj estas agititaj, kaj ilia 
menso direktiĝas al unusola afero: disrompo de Isengardo. 
Sed baldaŭ ili komencos pensi denove: ili trankviliĝos iom, 
kiam ni sorbos nian vesperan trinkaĵon. Kian soifon ni havos! 
Sed lasu ilin nun marŝi kaj kanti! Longa vojo estas irota kaj 
antaŭ ni estas tempo por pensado. Valoras, ke ni ekiris. 

Arbobarbo marŝis plu, kantante kelkan tempon kun la aliaj. 
Sed post iom da tempo lia voĉo murmuriĝis kaj denove 
silentiĝis. Grinĉjo povis vidi, ke lia maljuna frunto estas 
sulketita kaj nodoza. Finfine li rigardis supren, kaj Grinĉjo 
povis vidi en liaj okuloj esprimon malĝojan, malĝojan, sed ne 
malfeliĉan. En ili estis lumo, kvazaŭ la verda flamo sinkus pli 
profunden en la malhelajn putojn de lia pensado. 

— Kompreneble, karaj amikoj, estas sufiĉe probable, — li 
malrapide diris, — ke ni iras al la propra finsorto: la lasta 
marŝado de la entoj. Sed se ni restus hejme kaj farus nenion, 
la finsorto ĉiuokaze trafus nin, pli aŭ malpli baldaŭ. Tiu 
penso delonge kreskis en niaj koroj; kaj tial ni marŝas nun. 
Tio ne estis hasta decido. Nun finfine la lasta marŝado de la 
entoj valoros kanton. Jes, — li suspiris, — ni eble helpos la 
ceterajn popolojn, antaŭ ol ni forpasos. Tamen mi ŝatus vidi 
realiĝon de la kantoj pri la entedzinoj. Mi kore ŝatus revidi 
Fimbretilan. Sed vidu, miaj amikoj, kantoj kiel arboj fruktas 
nursiatempe kaj siamaniere: kaj kelkfoje ili velkas 
maloportune. 

La entoj paŝadis rapidpaŝe. Ili descendis en longan faldaĵon 
de la tero, kiu deklivis suden. Jam ili komencis supren 
grimpi, kaj supren, al la alta okcidenta firsto. La arboj 
maloftiĝis, kaj ili venis al disaj bosketoj da betuloj, kaj poste 
al nudaj deklivoj kie kreskis nur malmultaj magraj pinoj. La 
suno sinkis post la malhelan montodorson antaŭ ili. Grize 
krepuskiĝis. 



Grinĉjo retrorigardis. La entoj estis plimultiĝintaj — aŭ kio 
okazis? Kie devus kuŝi la malklaraj nudaj deklivoj, kiujn ili 
trapasis, tie li pensis vidi boskojn da arboj. Sed tiuj moviĝis! 
Ĉu eblis, ke la arboj de Fangorno vekiĝis, kaj la arbaro 
leviĝas marŝante transmonten al la milito? Li viŝis siajn 
okulojn scivolante, ĉu dormo aŭ ombroj trompis lin; sed la 
grandaj grizaj formoj moviĝis senĉese antaŭen. Aŭdiĝis bruo 
kiel vento tra multaj branĉoj. La entoj jam proksimiĝis al la 
verto de la firsto, kaj kantado tute ĉesis. Noktiĝis, kaj sekvis 
silento: nenio aŭdeblis krom mallaŭta vibrado de la tero sub 
la piedoj de la entoj kaj susuro, ombro de flustro, kvazaŭ pro 
multaj drivantaj folioj. Fine ili ekstaris sur la supro kaj 
rigardis suben en malhelan puton: la grandan fendaĵon ĉe la 
montekstremo: Nan Kuruniro, la valo de Sarumano. 

— Nokto envolvas Isengardon, — diris Arbobarbo. 



5 


La blanka rajdanto 

Frostas eĉ miaj ostoj, — diris Gimlio, frapante per siaj brakoj 
kaj batante teron per siaj piedoj. La tago finfine venis. Je 
tagiĝo la kunuloj matenmanĝis tiel kiel eblis; nun en la 
kreskanta lumo ili pretiĝis esplori denove la terenon por 
postsignoj de la hobitoj. 

— Kaj ne forgesu pri tiu maljunulo! — diris Gimlio. — Mi 
estus pli kontenta, se mi vidus spuron de boto. 

— Kial tio kontentigus vin? — diris Legolaso. 

— Ĉar maljunulo kies piedoj postlasis spurojn eble ne estus 
alia ol li ŝajnas esti, — respondis la gnomo. 

— Eble, — diris la elfo, — sed peza boto eble ne lasus ĉi tie 
spurojn: la herbo estas profunda kaj resaltema. 

— Tio ne perpleksus disirulon, — diris Gimlio. — Kurbiĝinta 
herbero sufiĉas, por ke Aragorno interpretu ĝin. Sed mi ne 
atendas, ke li trovos spurojn. Tio estis misa fantomo de 
Sarumano, kion ni hieraŭ nokte vidis. Mi certas, eĉ en la 
matena lumo. Eĉ nun liaj okuloj rigardas nin de Fangorno, 
eble. 

— Estas tre verŝajne, — diris Aragorno, — tamen mi ne estas 
certa. Mi pensas pri la ĉevaloj. Vi diris hieraŭ nokte, Gimlio, 
ke ili estis fortimigitaj. Sed al mi ŝajnis, ke ne. Ĉu vi aŭdis 
ilin, Legolaso? Ĉu laŭ via opinio ili sonis kiel bestoj teruritaj? 

— Ne, — diris Legolaso. — Mi klare aŭdis ilin. Se ne efikus la 
mallumo kaj nia propra timo, mi konjektus, ke temas pri 



bestoj ardaj pro ia subita ĝojo. Ili parolis laŭ maniero de 
ĉevaloj, renkontintaj amikon longe mankintan. 

— Tion pensis mi, — diris Aragorno, — sed mi ne povos solvi 
la enigmon krom se ili revenos. Ek! La lumo rapide 
plifortiĝas. Unue mi rigardu kaj poste konjektu! Ni devas 
komenci ĉi tie, proksime al nia bivako, zorge serĉante la 
ĉirkaŭaĵon kaj progresante supren laŭ la deklivo al la arbaro. 
Trovi la hobitojn estas nia celo, kion ajn ni pensas pri nia 
nokta vizitinto. Se ili hazarde eskapis, ja ili nepre kaŝiĝis en 
la arboj aŭ ili estus vidataj. Se ni trovos nenion inter ĉi tie 
kaj la randoj de 1' arbarego, poste ni plenumos lastan serĉon 
sur la batalkampo kaj inter la cindroj. Sed tie troviĝas 
malmulte da espero: la rajdistoj de Rohano faris sian laboron 
tro diligente. 

Dum kelka tempo la kunuloj rampis kaj palpis sur la tero. La 
arbo staris morne super ili, ties sekaj folioj jam pendantaj 
malrigide, klakis pro la malvarmega orienta vento. Aragorno 
malrapide formoviĝis. Li venis al la cindroj de la gardofajro 
apud la riverbordo, kaj poste komencis spuri la teron retro al 
la teramaseto, kie okazis la batalo. Subite li kliniĝis kaj 
proksimigis sian vizaĝon preskaŭ en la herbon. Poste, li 
alvokis la aliajn. Ili alkuris. 

— Jen finfine ni trovas informon! — diris Aragorno. Li levis 
rompitan folion por ke ili vidu ĝin, grandan palan folion 
orkoloran, jam velkantan kaj bruniĝantan. — Jen folio de 
malorno el Lorieno, kaj jen sur ĝi nutraĵeretoj kaj ankoraŭ 
kelkaj pliaj nutraĵeretoj en la herbo. Kaj vidu! Apude kuŝas 
kelkaj pecoj de tranĉita ŝnureto! 

— Kaj jen la tranĉilo, kiu tranĉis ilin! — diris Gimlio. Li 
kliniĝis kaj eltiris el herbotufo, en kiun premis ĝin ies peza 
piedo, mallongan segecan klingon. La tenilo, de kiu ĝi estis 
forrompita, kuŝis apude. — Gi estas orka armilo, — li diris. 



singardeme tenante ĝin kaj rigardante kun abomeno ĝian 
ĉizitan tenilon: oni formis ĝin kiel hidan kapon kun strabaj 
okuloj kaj rikanaĉa buŝo. 

— Nu, jen la plej stranga enigmo, kiun ni ĝis nun trovis! 

— ekkriis Legolaso. — Ligita kaptito eskapas de la orkoj kaj 
ankaŭ de la ĉirkaŭaj rajdistoj. Li tiam haltas, dum ankoraŭ 
senŝirma, kaj tranĉas siajn ligaĵojn per orka tranĉilo. Sed kiel 
kaj kial? Ĉarse la kruroj estis ligitaj, kiel li marŝis? Kaj se liaj 
brakoj estis ligitaj, kiel li uzis la tranĉilon? Kaj se neniu el 
ambaŭ estis ligita, kial entute tranĉi la ŝnuretojn? Kontenta 
pri sia lerto li poste sidiĝis kaj manĝis kviete iom da 
vojpano! Tio en si mem sufiĉas por indiki, ke li estis hobito, 
sen la malorna folio. Post ĉio ĉi, supozeble, li flugiligis siajn 
brakojn kaj forbirdis ĉirpante en la arbojn. Devus esti facile 
trovi lin: necesos nur havi proprajn flugilojn! 

— Okazis sorĉado ĉi tie, efektive, — diris Gimlio. — Kion faris 
tiu maljunulo? Kion vi diras, Aragorno, pri la interpreto de 
Legolaso? Ĉu vi povas superi ĝin? 

— Eble jes, — diris Aragorno ridetante. — Troviĝas kelkaj 
aliaj signoj en la proksimo, kiujn vi ne pripensis. Mi 
konsentas, ke la kaptito estis hobito kaj certe havis liberajn 
krurojn aŭ manojn antaŭ ol veni ĉi tien. Mi konjektas, ke 
temis pri la manoj, ĉartiuokaze la enigmo plifaciliĝas, kaj 
ankaŭ ĉar laŭ mia interpreto de la signoj li estis portita ĉi 
tien de orko. Sango elverŝiĝis tie for kelkajn paŝojn, ja orka 
sango. Ĉirkaŭ tiu ĉi loko estas profundaj spuroj de hufoj kaj 
indikoj, ke io peza estis fortrenita. La orkon mortigis 
rajdantoj, kaj poste la kadavro estis trenita al la fajro. Sed la 
hobito estis nevidita: li ne estis senŝirma, ĉar estis nokte, kaj 
li ankoraŭ havis sian elfan mantelon. Li estis elĉerpita kaj 
malsata, kaj ne estas mirinde, ke tranĉinte siajn ligaĵojn per 
la tranĉilo de sia falinta malamiko, li ripozis kaj manĝis 
iomete antaŭ ol forrampi. Sed estas konsole konstati, ke en 



la poŝo li havis iom da lembaso, eĉ se li forkuris sen havaĵo 
aŭ tornistro; tio, eble, estas tre hobitece. Mi diras li, 
kvankam mi esperas kaj konjektas, ke Gaja kaj Grinĉjo estis 
kune ĉi tie ambaŭ. Troviĝas tamen nenio, kio pruvas tion 
eksterdube. 

— Kaj kiel laŭ via opinio okazis, ke unu aŭ alia el niaj amikoj 
hazarde havis liberan manon? — demandis Gimlio. 

— Mi ne scias, kiel tio okazis, — respondis Aragorno. — Mi 
ankaŭ ne scias, kial orko forportis ilin. Certe ne por helpi 
ilian eskapon. Ne, prefere mi pensas, ke mi jam 
ekkomprenas ion, kio perpleksis min ekde la komenco. Kial, 
kiam Boromiro estis falinta, la orkoj kontentis pri kapto de 
Gaja kaj Grinĉjo? Ili ne serĉis la ceterajn, nek atakis nian 
bivakon; anstataŭe ili iris kiel eble plej rapide al Isengardo. 
Ĉu ili supozis, ke ili jam kaptis la Ringoportanton kaj ties 
fidelan kamaradon? Mi opinias, ke ne. Iliaj mastroj ne riskus 
doni tian klaran ordonon al orkoj, eĉ se ili scius tion mem; ili 
ne parolus malkaŝe al ili pri la Ringo: tiuj ne estas fidindaj 
servantoj. Sed mi opinias, ke al la orkoj estis ordonite kapti 
hobitojn vivantajn je ĉia kosto. Oni klopodis formalaperi kun 
la altvaloraj kaptitoj antaŭ la batalo. Eble okazis perfido, 
sufiĉe probabla ĉe tia popolo; iu granda kaj aŭdaca orko eble 
provis eskapi sola kun la rabaĵo propracele. Jen, tia estas mia 
rakonto. Aliajn oni povus elpensi. Sed pri tio ĉi ni rajtas 
kalkuli ĉiuokaze: almenaŭ unu el niaj amikoj eskapis. Nia 
tasko estas trovi kaj helpi lin antaŭ ol ni reiros al Rohano. Ni 
devas ne esti fortimigitaj de Fangorno, ĉar neceso pelis lin 
en tiun malhelan lokon. 

— Mi ne scias, kiu fortimigas min pli: Fangorno aŭ penso pri 
longa vojo tra Rohano perpiede, — diris Gimlio. 


— Do, ni iru en la arbaregon, — diris Aragorno. 



Post nelonge Aragorno trovis aliajn signojn. Ĉe unu loko 
proksime al la bordo de Entvaŝo li alvenis spurojn de hobitoj, 
tro malpezaj por konstati per ili multon. Poste denove sub 
trunko de granda arbo ĉe la rando mem de 1' arbaro estis 
trovitaj pliaj indikoj. La tero estis nuda kaj seka kaj ne vidigis 
multon. 

— Almenaŭ unu hobito staris ĉi tie kelkan tempon kaj 
retrorigardis; kaj poste li sin forturnis en la arbaron, — diris 
Aragorno. 

— Do ankaŭ ni devas eniri, — diris Gimlio. — Sed al mi ne 
plaĉas la aspekto de tiu ĉi Fangorno; kaj oni avertis nin 
kontraŭ ĝi. Mi preferus, ke la ĉaso konduku al iu ajn alia 
loko! 

— Laŭ mi, la arbaro ne sentiĝas misa, kion ajn diras la 
rakontoj, — diris Legolaso. Li staris rande de I' arbaro, 
Miniĝante antaŭen, kvazaŭ li aŭskultus, kaj rigardante 
larĝokule en la ombrojn. — Ne, ĝi ne estas malvirta; aŭ la 
malvirto en ĝi estas tre malproksima. Mi kaptas nur la plej 
mallaŭtajn eĥojn de malhelaj lokoj, kie la koroj de la arboj 
nigras. Ne troviĝas malico proksime al ni; sed troviĝas 
gardemo kaj kolero. 

— Nu, ĝi ne havas motivon koleri pri mi, — diris Gimlio. — Mi 
neniel damaĝis ĝin. 

— Tre feliĉe, — diris Legolaso. — Tamen ĝi suferis damaĝon. 
lo okazas interne, aŭ estas okazonta. Ĉu vi ne sentas la 
streĉitecon? Gi rabas al mi la spiron. 

— La aero sentiĝas al mi sufokeca, — diris la gnomo. — La 
arbaro pli helas ol Mornarbaro, sed ĝi estas mucida kaj 
malneta. 



— Ĝi estas maljuna, tre maljuna, — diris la elfo. — Tiel 
maljuna, ke mi preskaŭ sentas min denove juna, kion mi ne 
spertis de kiam mi ekvojaĝis kun vi, infanoj. Gi estas 
maljuna kaj memorplena. Mi povus esti feliĉa ĉi tie, se mi 
venus en tagoj pacaj. 

— Mi volonte kredas tion, — snufis Gimlio. — Vi estas arbara 
elfo ĉiuokaze, kvankam ĉiaj elfoj estas stranguloj. Tamen vi 
konsolas min. Kien vi iros, tien iros ankaŭ mi. Sed tenu la 
pafarkon preta al la mano, kaj mi tenos mian hakilon 
malstrikta en la zono. Ne por uzo kontraŭ arboj, — li haste 
aldonis, rigardante supren al la arbo, sub kiu ili staris. — Mi 
ne volas renkonti tiun maljunulon senaverte sen preta 
argumento, jen ĉio. Ni iru! 

Tion dirinte, la tri ĉasantoj plonĝis en la arbaron de 
Fangorno. Legolaso kaj Gimlio lasis la spuradon al Aragorno. 
Troviĝis malmulto videbla. La arbara subo estis seka kaj 
kovrita de folia drivaĵo; sed konjektante, ke la fuĝintoj 
preferus resti proksimaj al la akvo, li ofte reiris al la bordoj de 
la rivereto. Tial okazis, ke li venis al la loko, kie Gaja kaj 
Grinĉjo trinkis kaj banis siajn piedojn. Tie, klare videblaj al 
ĉiuj, estis la piedsignoj de du hobitoj, unuj iom pli 
malgrandaj ol la aliaj. 

— Bona novaĵo, — diris Aragorno. — Tamen la spuroj jam 
aĝas du tagojn. Kaj ŝajnas, ke de ĉi tie la hobitoj forlasis la 
akvobordon. 

— Do kion ni faru nun? — diris Gimlio. — Ni ne povas serĉi 
ilin tra la tuta fortikaĵo Fangorno. Ni venis malbone ekipitaj. 
Se ni ne trovos ilin baldaŭ, ni neniom utilos al ili krom por 
sidiĝi kun ili kaj pruvi nian amikecon per kuna malsatado. 

— Se vere nur tion ni povas fari, tion ni do devas fari, — diris 
Aragorno. — Ni iru pluen. 



Ili fine venis al la apika abrupta ekstremaĵo de I' Monto de 
Arbobarbo kaj suprenrigardis al la roka muro kun ties krudaj 
ŝtupoj kondukantaj ĝis la alta breto. Ekbriloj da sunlumo 
trapafis la rapidantajn nubojn, kaj la arbaro jam ŝajnis malpli 
griza kaj morna. 

— Ni supreniru kaj ĉirkaŭrigardu! — diris Legolaso. — Mi 
ankoraŭ spertas mankon de spiro. Mi ŝatus gustumi dum 
kelka tempo aeron pli liberan. 

La kunuloj grimpis supren. Aragorno venis lasta, moviĝante 
malrapide: li rigardis tre atente la ŝtupojn. 

— Mi preskaŭ certas, ke la hobitoj supreniris ĉi tie, — li diris. 

— Sed troviĝas aliaj signoj, signoj tre strangaj, kiujn mi ne 
komprenas. Mi scivolas, ĉu ni vidos ion de tiu ĉi breto, kio 
helpos nin diveni kiun vojon ili sekvis poste? 

Li stariĝis kaj ĉirkaŭrigardis, sed li vidis nenion utilan. La 
breto frontis suden kaj orienten; sed nur oriente la videbleco 
apertis. Tie li vidis la arbosuprojn vice descendantajn al la 
ebenaĵo, kiun ili ĵus transiris. 

— Ni vojaĝis laŭ pli longa vojo, — diris Legolaso. — Ni povus 
sendanĝere veni ĉi tien ĉiuj kune, se ni forlasus la Grandan 
Riveron je la dua aŭ tria tago kaj ekirus okcidenten. 
Malmultaj kapablas antaŭvidi, kien ilia vojo kondukos ilin, 
ĝis ili atingas ties finon. 

— Sed ni ne volis veni al Fangorno, — diris Gimlio. 

— Tamen ĉi tie ni estas — kaj bele enretigitaj, — diris 
Legolaso. — Vidu! 

— Vidu kion? — diris Gimlio. 

— Tie inter la arboj. 



— Kie? Elfajn okulojn mi ne havas. 


— Ĉit! Parolu malpli laŭte! Rigardu! — diris Legolaso 
fingromontrante. — Sube en la arbaro, retro laŭ la vojo, kiun 
ni ĵus trapasis. Estas li. Ĉu vi ne povas vidi lin irantan de 
arbo al arbo? 

— Mi vidas, jam mi vidas! — siblis Gimlio. — Rigardu, 
Aragorno! Ĉu mi ne avertis vin? Jen la maljunulo. Vestita 
tute per malpuraj grizaj ĉifonoj: pro tio mi ne vidis lin 
komence. 

Aragorno rigardis, kaj vidis kurban figuron, kiu moviĝis 
malrapide. Gi ne tre malproksimis. Gi aspektis kiel maljuna 
almozulo marŝanta lace, apoganta sin per kruda 
marŝbastono. Lia kapo estis klinita, kaj li ne rigardis al ili. 
Alilande ili salutus lin perafablaj vortoj, sed nun ili staris 
silentaj, ĉiu sentis strangan anticipon: alvenas io, kio 
posedas kaŝitan potencon — aŭ minacon. 

Gimlio rigardis larĝokule dum iom da tempo, dum paŝon 
post paŝo la figuro proksimiĝis. Tiam subite, ne plu povante 
bridi sin, li ekkriis: 

— Vian pafarkon, Legolaso! Streĉu ĝin! Pretiĝu! Estas 
Sarumano. Ne lasu lin paroli, aŭ trafi nin persorĉaĵo! Pafu 
anticipe! 

Legolaso prenis sian pafarkon kaj streĉis ĝin, malrapide kaj 
kvazaŭ rezistus alies volo. Li tenis sagon en la mano loze, 
sed ne metis ĝin al la kordo. Aragorno staris silenta, kun la 
vizaĝo atentema kaj koncentriĝa. 

— Kial vi atendas? Kio estas al vi? — diris Gimlio per sibla 
flustro. 



— Legolaso pravas, — diris Aragorno kviete. — Ni ne rajtas 
pafi maljunulon tiamaniere, nekonscian kaj ne alparolitan, 
kia ajn timo aŭ dubo envolvas nin. Rigardu kaj atendu! 

Tiumomente la maljunulo rapidigis siajn paŝojn kaj venis laŭ 
surpriza rapideco ĝis la subo de la roka muro. Tie li subite 
rigardis supren, dum ili staris senmove rigardante suben. 
Aŭdiĝis neniu sono. 

Lian vizaĝon ili ne povis vidi: li estis kapuĉita, kaj super la 
kapuĉo li portis larĝrandan ĉapelon, tiel, ke ĉiuj liaj trajtoj 
estis ombritaj, krom la pinto de lia nazo kaj lia griza barbo. 
Tamen al Aragorno ŝajnis, ke li ekvidas brileton de okuloj 
akraj kaj helaj el la ombro de la kapuĉita frunto. 

Fine la maljunulo rompis la silenton: 

— Ja feliĉe renkontite, miaj amikoj, — li diris mallaŭte. — Mi 
volas alparoli vin. Ĉu vi descendu aŭ mi algrimpu? — Ne 
atendante respondon li komencis grimpi. 

— Nun! — kriis Gimlio. — Haltigu lin, Legolaso! 

— Ĉu mi ne diris, ke mi volas alparoli vin? — diris la 
maljunulo. — Formetu tiun pafarkon, mastro elfo! 

La pafarko kaj sago falis el la manoj de Legolaso, kaj liaj 
brakoj ekpendis loze ĉe liaj flankoj. 

— Kaj vi, mastro gnomo, bonvolu forpreni la manon de via 
hakiltenilo ĝis mi venos supren! Tiujn argumentojn vi ne 
bezonos. 

Gimlio abrupte tikis kaj poste staris senmova kiel ŝtono dum 
la maljunulo suprensaltis laŭ la ŝtuparo tiel lerte kiel kapro. 
La tuta laceco ŝajnis forlasinta lin. Kiam li surpaŝis la ŝtupon, 
okazis ekbrilo, tro mallonga por esti certa, subita ekapero de 



blanko, kvazaŭ estus momente vidigita vestaĵo kaŝita sub la 
grizaj ĉifonoj. La enspiro de Gimlio aŭdiĝis kiel laŭta siblo en 
la silento. 

— Bone renkontite, mi diras denove! — diris la maljunulo, 
proksimiĝante al ili. Kiam li foris kelkajn paŝojn, li stariĝis 
klinite al sia marŝbastono, kun la kapo puŝita antaŭen, 
rigardante ilin el sub la kapuĉo. — Kaj kion vi faras en tiu ĉi 
loko? Elfo, homo kaj gnomo, ĉiu vestita elfmaniere. Sendube 
malantaŭ tio estas aŭskultinda rakonto. Tiajn aferojn oni 
malofte vidas ĉi tie. 

— Vi parolas, kiel iu, kiu bone konas Fangornon, — diris 
Aragorno. — Ĉu ne vere? 

— Ne tre bone, — diris la maljunulo: — tio estas studaĵo 
multviva. Sed mi venas ĉi tien de tempo al tempo. 

— Ĉu mi rajtas scii vian nomon kaj poste aŭdi tion, kion vi 
volas diri al ni? — diris Aragorno. — La mateno pasas, kaj ni 
havas komision, kiu ne prokrastiĝu. 

— Koncerne tion, kion mi volis diri, mi jam diris ĝin: Kion vi 
faras kaj kiun historion vi povas rakonti pri vi? Koncerne 
mian nomon! — Li abrupte malparolis, ridante longe kaj 
mallaŭte. Pro la sono Aragorno sentis tratremon, strangan 
fridan ekvibron; kaj tamen nek timon, nek teruron li spertis: 
prefere ĝi similis subitan gluton de akra aero, aŭ la 
vangofrapon de malvarma pluvo, kiu vekas maltrankvilan 
dormanton. 

— Mian nomon! — rediris la maljunulo. — Ĉu vi ne jam 
divenis ĝin? Vi aŭdis ĝin antaŭe, ŝajnas al mi. Jes, vi aŭdis 
ĝin antaŭe. Sed ek do, kio pri via rakonto? 


La tri kunuloj staris silentaj kaj tute ne respondis. 



— Ekzistas kelkaj, kiuj ekdubis ĉu via komisio taŭgas por la 
rakonto, — diris la maljunulo. — Feliĉe mi scias iom pri ĝi. Vi 
spuras la piedsignojn de du junaj hobitoj, mi kredas. Jes, 
hobitoj. Ne gapu, kvazaŭ vi ne aŭdus antaŭe tiun strangan 
nomon. Vi aŭdis kaj ankaŭ mi aŭdis. Nu, ili grimpis ĉi tien 
antaŭhieraŭ; kaj ili renkontis iun, kiun ili ne atendis. Ĉu tio 
konsolas vin? Kaj nun vi ŝatus scii, kien oni kondukis ilin? 

Nu, nu, eble mi povas havigi al vi informon tiurilate. Sed kial 
ni staradas? Via komisio, vi komprenas, jam ne tiom urĝas, 
kiom vi supozis. Ni sidiĝu kaj estu malpli streĉitaj. 

La maljunulo forturnis sin kaj aliris amaseton da falintaj 
ŝtonoj kaj rokoj sube de la malantaŭa klifo. Tuj, kvazaŭ sorĉo 
estus nuligita, la aliaj malstreĉiĝis kaj ekmoviĝis. La mano 
de Gimlio iris al la hakiltenilo. Aragorno elingigis sian 
glavon. Legolaso prenis sian pafarkon. 

La maljunulo tute ne atentis, sed kliniĝis kaj sidigis sin sur 
malalta ebena ŝtono. Tiam lia griza mantelo disiĝis kaj ili 
vidis preterdube, ke li estas sube vestita tute blanke. 

— Sarumano! — kriis Gimlio saltante al li hakil-en-mane. 

— Parolu! Diru al ni, kie vi kaŝis niajn amikojn! Kion vi faris 
pri ili? Parolu, aŭ mi fendos vian ĉapelon tiel, ke eĉ sorĉisto 
malfacile scios trakti tion! 

La maljunulo estis tro agopreta. Li salte stariĝis kaj alsaltis la 
supron de granda roko. Tie li staris, subite altiĝinte, 
baŭmante super ili. Liaj kapuĉo kaj grizaj ĉifonoj estis 
forĵetitaj. Liaj blankaj vestaĵoj brilis. Li levissian bastonon 
kaj la hakilo de Gimlio saltis el lia mano kaj falis sonore al la 
tero. La glavo de Aragorno, rigida en lia senmova mano, 
ekflamis per subita fajro. Legolaso elpuŝis laŭtan krion kaj 
pafis sagon alten en la aeron: ĝi malaperis en flama flagro. 


— Mitrandiro! — li kriis. — Mitrandiro! 



— Bone renkontite, mi rediras al vi, Legolaso! — diris la 
maljunulo. 

Ili ĉiuj gapis al li. Liaj haroj estis blankaj kiel la neĝo en la 
sunlumo; kaj brile blanka estis lia robo; la okuloj sub liaj 
profundaj brovoj estis brilaj, pikantaj kiel la sunradioj; lia 
mano estis potencoplena. Mirigite, ĝoje kaj timplene ili staris 
kaj trovis neniujn direblajn vortojn. 

Fine Aragorno ekmoviĝis. 

— Gandalfo! — li diris. — Super nia espero vi revenas al ni 
en nia bezono! Kio vualis mian vidpovon? Gandalfo! 

Gimlio diris nenion, sed lante genuiĝis, ombrumante siajn 
okulojn. 

— Gandalfo, — la maljunulo rediris, kvazaŭ revokante el 
malnova memoro vorton longe neuzitan. — Jes, tio estis la 
nomo. Mi estis Gandalfo. 

Li paŝis de sur la roko kaj, preninte sian grizan mantelon, 
volvis sin per ĝi: ŝajnis kvazaŭ la suno brilus, sed nun 
denove estis kaŝita en nubo. 

— Jes, vi rajtas ankoraŭ nomi min Gandalfo, — li diris, kaj la 
voĉo estis la voĉo de ilia malnova amiko kaj gvidinto. 

— Stariĝu, mia bona Gimlio! Ne kulpas vi, kaj nenio malbona 
okazis al mi. Efektive, miaj amikoj, neniu el vi havas armilon, 
kiu kapablus damaĝi min. Estu gajaj! Ni renkontiĝis denove. 
Ĉe alterniĝo de la tajdo. Venas la granda ŝtormo, sed la tajdo 
alterniĝis. 

Li metis sian manon sur la kapon de Gimlio, kaj la gnomo 
rigardis supren kaj subite ekridis: 


— Gandalfo! — li diris. — Sed vi estas tute blankvestita! 



— Jes, nun mi estas blanka, — diris Gandalfo. — Efektive mi 
estas Sarumano, oni preskaŭ povus diri, Sarumano tia, kia li 
devintus esti. Sed ek jam, sciigu min pri vi! Mi trapasis fajron 
kaj profundan akvon de kiam ni disiĝis. Mi forgesis multon, 
kion mi supozis scii, kaj lernis multon, kion mi forgesis. Mi 
povas vidi multajn aferojn en la foro, sed multajn aferojn 
proksimajn mi ne povas vidi. Rakontu al mi pri vi! 

— Kion vi deziras scii? — demandis Aragorno. — Ĉio 
okazinta post nia disiĝo sur la ponto estus rakonto longa. Ĉu 
vi ne volas unue sciigi nin pri la hobitoj? Ĉu vi trovis ilin, kaj 
ĉu ili estas sekuraj? 

— Ne, mi ne trovis ilin, — diris Gandalfo. — Super la valoj de 
Emin Muilo estis mallumo, kaj mi ne sciis pri ilia kaptiteco 
ĝis informis min la aglo. 

— La aglo! — diris Legolaso. — Mi vidis aglon alte kaj fore: la 
lasta fojo estis antaŭ tri tagoj super Emin Muilo. 

— Jes, — diris Gandalfo, — tiu estis Gvajhiro la Ventmastro, 
kiu savis min el Ortanko. Mi sendis lin antaŭen porgvati la 
riveron kaj kolekti informojn. Li vidas akre, sed li ne povas 
vidi ĉion okazantan sub montoj kaj arboj. lujn aferojn li ja 
vidis kaj iujn aliajn mi mem vidis. La Ringo jam pasis ekster 
mian helpivon aŭ la helpivon de iu ajn el la Kunularo, kiu 
ekvojaĝis el Rivendelo. Gi preskaŭ riveliĝis al la Malamiko, 
sed ĝi eskapis. Mi iom partoprenis tion: ĉar mi sidis en alta 
loko, kaj mi luktis kontraŭ la Malhelan Turegon, kaj la Ombro 
forpasis. Tiam mi estis lacega, vere lacega; kaj mi longe 
promenis malhele pensante. 

— Sekve vi scias pri Frodo! — diris Gimlio. — Kiel iras liaj 
aferoj? 


— Mi ne scias. Li estis savita el granda danĝero, sed multaj 
aliaj ankoraŭ troviĝas antaŭ li. Li decidis iri sola al Mordoro 



kaj li ekvojaĝis: jen ĉio, kion mi scias. 


— Ne sola, — diris Legolaso. — Ni opinias, ke Sam akompanis 
lin. 

— ĉu vere? — diris Gandalfo, kaj aperis ekbrilo en liaj okuloj 
kaj rideto sur lia vizaĝo. — Ĉu efektive? Tio estas novaĵo al 
mi, tamen ĝi ne surprizas min. Bone! Tre bone! Vi malpezigis 
mian koron. Vi devas rakonti al mi pli. Nun sidiĝu apud mi 
kaj rakontu al mi la historion de via vojaĝo. 

La kunuloj sidiĝis surtere apud liaj piedoj kaj Aragorno 
komencis la rakonton. Dum longa tempo Gandalfo diris 
nenion, kaj li starigis neniujn demandojn. Liaj manoj estis 
disfingre metitaj sur liaj genuoj, kaj liaj okuloj estis fermitaj. 
Fine, kiam Aragorno parolis pri la morto de Boromiro kaj pri 
ties lasta vojaĝo sur la rivero, la maljunulo suspiris. 

— Vi ne rakontis ĉion, kion vi scias aŭ divenas, amiko mia 
Aragorno, — li diris kviete. — Kompatinda Boromiro! Mi ne 
povis vidi, kio okazis al li. Gi estis malfacila peno por tia viro: 
batalanto kaj mastro de homoj. Galadriela informis min, ke li 
estis en danĝero. Sed li eskapis en la fino. Mi ĝojas. Ne vane 
la junaj hobitoj akompanis nin, se nur pro la destino de 
Boromiro. Sed tio ne estas ilia sola rolo. Ili estis gviditaj al 
Fangorno kaj ilia alveno similis tian faladon de ŝtonetoj, kia 
kaŭzas lavangon en montaro. Eĉ dum ni interparolas ĉi tie, 
mi aŭdas ties fruan murmuradon. Plej bone Saramano ne 
estu for de la hejmo kiam rompiĝos la digo! 

— Unu via trajto ne ŝanĝiĝis, kara amiko, — diris Aragorno: 

— vi daŭre parolas enigme. 

— Kio? Ĉu enigme? — diris Gandalfo. — Ne! ĉar mi 
laŭtparolis al mi mem. Kutimo de maljunuloj: ili elektas la 
plej saĝan ĉeestanton poralparolo; la longaj klarigoj necesaj 



al la junuloj estas lacigaj. — Li ridis, sed la sono jam ŝajnis 
varma kaj bonkora kiel ekbrilo da sunlumo. 

— Mi ne plu estas juna, eĉ laŭ kalkulo de la homoj el la 
antikvaj domoj, — diris Aragorno. — Ĉu vi ne volas pli klare 
malfermi vian penson al mi? 

— Kion do mi diru? — diris Gandalfo kaj iomete paŭzis 
pensante. — Jen mallonge kiel mi nun vidas la aferojn, se vi 
volas ricevi pecon kiel eble plej klaran de mia menso. La 
Malamiko kompreneble jam delonge scias, ke la Ringo ien 
vagas kaj ke ĝin portas hobito. Li scias la nombron de nia 
Kunularo kiu ekvojaĝis el Rivendelo, kaj kiaj ni estas 
unuope. Sed li ankoraŭ ne perceptas klare nian celon. Li 
supozas, ke ni ĉiuj volis iri al MinasoTirit; ĉartion farus li 
mem sur nia loko. Kaj laŭ lia saĝo tio estus grava bato al lia 
potenco. Efektive, li forte timas, ne sciante kia potenculo 
povas subite aperi, utiligante la Ringon kaj atakante lin 
milite, celante subenĵeti kaj anstataŭi lin. Ke ni volus suben 
ĵeti lin kaj havi neniun sur lia loko, estas penso, kiu ne venas 
en lian kapon. Ke ni volus detrui la Ringon mem, ankoraŭ ne 
penetris lian plej malluman sonĝon. En tio sendube vi 
konstatos nian bonan fortunon kaj nian esperon. Ĉar 
imaginte militon, li ekirigis militon, kredante, ke li devas ne 
malŝpari la tempon; ĉartiu kiu batas la unua, se li batas 
sufiĉe forte, eble ne devos bati plu. Do la fortojn, kiujn li 
longe preparis, li nun funkciigas, pli frue ol li intencis. Saĝa 
stultulo. Ĉar se li uzus sian tutan potencon por gardi 
Mordoron, tiel ke neniu povu eniri, kaj direktus sian tutan 
ruzon al ĉasado de la Ringo, tiam efektive espero forvelkus: 
nek la Ringo nek ties portanto povus longe eviti lin. Sed nun 
liaj okuloj rigardas malproksimen anstataŭ hejmproksimen; 
kaj plejparte li rigardas al Minaso Tirit. Jam tre baldaŭ lia 
forto atakos ĝin kvazaŭ ŝtormo. 



» Ĉar li jam scias, ke la komisiitoj, kiujn li sendis embuski la 
Kunularon, denove malsukcesis. La Ringon ili ne trovis. Ili 
ankaŭ ne forportis ostaĝe iujn hobitojn. Se ili eĉ farus tiom 
malmulte, tio estus al ni peza bato, kaj eble mortiga. Sed ni 
ne mornigu niajn korojn, imagante testadon de ilia milda 
lojaleco en la malluma Turego. Ĉar la Malamiko malsukcesis 

— ĝis nun. Dank' al Sarumano. 

— Ĉu Sarumano ne estas perfidulo? — demandis Gimlio. 

— Li ja estas, — diris Gandalfo. — Duoble. Kaj ĉu tio ne estas 
stranga? Nenio suferita de ni lastatempe ŝajnis tiel grava 
kiel la perfido far Isengardo. Taksata eĉ kiel estro kaj 
komandanto, Sarumano iĝis ege forta. Li minacas la homojn 
el Rohano kaj fortirigas ilian helpon el MinasoTirit, ĝuste 
kiam la ĉefa bato proksimiĝas el la oriento. Tamen nefidinda 
armilo ĉiam endanĝerigas la manon. Ankaŭ Sarumano emas 
akiri mem la Ringon porsi, aŭ almenaŭ kapti iujn hobitojn 
porsiaj malvirtaj celoj. Do interili, niaj malamikoj nur 
sukcesis venigi Gajan kaj Grinĉjon mirinde rapide al 
Fangorno, kien ili alie neniam venus! 

» Cetere, ili plenigis sin per novaj duboj, kiuj perturbas iliajn 
planojn. Neniu informo pri la batalo atingos Mordoron, dank' 
al la rajdistoj el Rohano; sed la malhela Mastro scias, ke du 
hobitoj estis kaptitaj en Emin Muilo kaj forportitaj al 
Isengardo kontraŭ la volo de liaj propraj servistoj. Li jam 
devas timi tiel Isengardon kiel Minason Tirit. Se falos Minaso 
Tirit, estos malbone al Sarumano. 

— Estas domaĝe, ke niaj amikoj troviĝas inter la du, — diris 
Gimlio. — Se neniu tereno disigus Isengardon kaj Mordoron, 
ili ja povus interbatali, dum ni spektus kaj atendus. 

— La venkinto travivus pli forta ol ambaŭ kaj libera je duboj, 

— diris Gandalfo. — Sed Isengardo ne povas batali kontraŭ 



Mordoro, krom se Sarumano pli frue akirus la Ringon. Tion li 
jam neniam faros. Li ankoraŭ ne scias pri sia danĝero. Ja 
multon li ne scias. Tiel avide li volis kapti sian predon, ke li 
ne povis resti hejme, kaj li elvenis por renkonti kaj spioni 
siajn komisiitojn. Sed li venis tro malfrue, iom escepte, kaj la 
batalo finiĝis kaj estis ekster lia helpivo antaŭ ol li atingis ĉi 
tiun terenon. Li ne longe restis ĉi tie. Mi enrigardis lian 
menson kaj vidis lian dubemon. Mankas al li natura klereco. 
Li opinias, ke la rohananoj mortigis kaj bruligis ĉiujn sur la 
batalkampo; sed li ne scias, ĉu aŭ ne la orkoj alportis iujn 
kaptitojn. Kaj li ne scias pri la kverelo inter liaj servistoj kaj 
la orkoj de Mordoro, kiel li ankaŭ ne scias pri la Flugilhava 
Kuriero. 

— Ĉu la Flugilhava Kuriero! — kriis Legolaso. — Tiun mi pafis 
per la pafarko de Galadriela super Sarn Gebiro, kaj mi faligis 
lin el la ĉielo. Li timplenigis nin. Kia nova teruraĵo estas tio 
ĉi? 


— Tia, kian vi ne povas mortigi per sagoj, — diris Gandalfo. 

— Vi mortigis nur lian rajdbeston. Tio estis taŭga faro, sed la 
Rajdanto baldaŭ denove surseliĝis. Ĉar li estas nazgulo, unu 
el la naŭ, kiuj rajdas nun ĉevalojn flugilhavajn. Baldaŭ ilia 
teruro superombros la lastajn armeojn de niaj amikoj, 
forbarante la sunon. Sed al ili ankoraŭ ne estas permesate 
transiri la Riveron, kaj Sarumano ne konas tiun novan 
formon, en kiu la ringofantomoj estas vestitaj. Li pensadas 
ĉiam pri la Ringo. Ĉu ĝi ĉeestis dum la batalo? ĉu ĝi estis 
trovita? Kiel se Teodeno, Mastro de Markio, trovus ĝin kaj 
ekscius pri ĝia potenco? Tio estas la danĝero, kiun li 
perceptas, kaj li refuĝisal Isengardo porduobligi kaj triobligi 
sian atakon kontraŭ Rohano. Kaj la tutan tempon ekzistas 
alia danĝero, tre proksima, kiun li ne perceptas okupate de 
siaj ardaj pensoj. Li forgesis pri Arbobarbo. 



— Nun vi denove alparolas vin mem, — diris Aragorno 
ridetante. — Arbobarbo ne estas konata al mi. Kaj mi divenis 
parton de la duobla perfido de Saramano; tamen mi ne 
vidas, kiel servas la alveno de la du hobitoj al Fangorno, 
krom kaŭzi al ni longan kaj senfruktan ĉasadon. 

— Atendu momenton! — kriis Gimlio. — Alian aferon mi 
ŝatus scii unue. Ĉu tiu estis vi, Gandalfo, aŭ Sarumano, kiun 
ni vidis hieraŭ nokte? 

— Tutcerte min vi ne vidis, — respondis Gandalfo, — sekve 
mi devas konjekti, ke vi vidis Sarumanon. Konstateble ni 
tiom similas unu la alian, ke oni devas pardoni vian deziron 
nekuraceble fendi mian ĉapelon. 

— Bone, bone! — diris Gimlio. — Mi ĝojas, ke temis ne pri vi. 
Gandalfo ridis denove: 

— Jes, mia bona gnomo, — li diris, — estas agrable ne erari 
ĉiupunkte. Tion mi ja scias mem tre bone! Sed kompreneble 
mi neniam kulpigis vin pro via bonvenigo de mi. Kiel povus 
fari tion mi, kiu tiel ofte konsilis al miaj amikoj, ke ili 
suspektu eĉ la proprajn manojn intertraktante kun la 
Malamiko. Benon al vi, Gimlio, filo de Gloino! Eble iutage vi 
vidos nin ambaŭ kune kaj juĝos inter ni! 

— Sed la hobitoj! — Legolaso intermetis. — Ni longe vojaĝis 
serĉante ilin kaj ŝajnas, ke vi scias, kie ili estas. Kie ili nun 
estas? 

— Kun Arbobarbo kaj la entoj, — diris Gandalfo. 

— La entoj! — ekkriis Aragorno. — Do troviĝas vero en la 
malnovaj legendoj pri la loĝantoj en la arbarprofundoj kaj la 
gigantaj paŝtistoj de I' arboj, ĉu? Ĉu ankoraŭ troviĝas entoj 
en la mondo? Mi supozis ilin nur memoraĵo el la tagoj praaj, 
se entute ili iam estis pli ol legendo el Rohano. 



— Legendo el Rohano! — kriis Legolaso. — Ne, ĉiu elfo en 
Sovaĝujo kantis kantojn pri la maljunaj onodroj kaj ties 
longa malĝojo. Tamen eĉ inter ni ili estas nur memoraĵo. Se 
mi renkontus tian ankoraŭ promenantan en tiu ĉi mondo, 
tiam mi efektive denove sentus min juna! Sed Arbobarbo: 
tio estas nur traduko de Fangorno en la Komunan Lingvon; 
tamen vi parolas pri persono. Kiu estas tiu ĉi Arbobarbo? 

— Ha, nun vi postulas multon, — diris Gandalfo. — Tiu 
malmulto, kiun mi scias pri lia longa lanta historio, fariĝus 
rakonto, por kiu ni ne disponas tempon. Arbobarbo estas 
Fangorno, la gardisto de I' arbarego. Li estas la plej maljuna 
el la entoj, la plej maljuna vivanto, kiu ankoraŭ promenas 
sub la suno surtiu ĉi Mez-Tero. Mi vere esperas, Legolaso, ke 
vi eble iam renkontos lin. Gaja kaj Grinĉjo estis bonŝancaj: ili 
renkontis lin ĉi tie, ĝuste kie ni sidas. Li venis ĉi tien antaŭ 
du tagoj kaj forportis ilin al sia loĝejo en la foro ĉe la 
radikaro de la montoj. Li ofte venas ĉi tien, precipe kiam lia 
menso estas maltrankvila kaj ĝenas lin onidiroj el la ekstera 
mondo. Mi vidis lin antaŭ kvar tagoj paŝeganta inter la arboj, 
kaj mi opinias, ke li vidis min, ĉar li paŭzis; sed mi ne parolis, 
ĉar mi estis peza pro la pensoj kaj laca post mia lukto 
kontraŭ la Okulo de Mordoro; kaj ankaŭ li ne parolis, nek 
vokis mian nomon. 

— Eble ankaŭ li supozis vin Sarumano, — diris Gimlio. — Sed 
vi parolas pri li kvazaŭ pri amiko. Mi supozis, ke Fangorno 
estas danĝera. 

— Ĉu danĝera! — kriis Gandalfo. — Kaj ankaŭ mi, tre 
danĝera: pli danĝera ol iu ajn renkontota de vi, krom se vi 
estos vive trenata antaŭ la seĝon de la Malluma Mastro. Kaj 
Aragorno estas danĝera, kaj Legolaso estas danĝera. Vi estas 
ĉirkaŭita de danĝeroj, Gimlio filo de Gloino; ĉar vi mem 
estas danĝera viamaniere. Certe la arbarego Fangorno estas 
danĝeroplena — ne malpleje portiuj, kiuj tro agopretas 



hakile; kaj Fangorno mem, ankaŭ li estas danĝeroplena; 
tamen malgraŭ tio li estas saĝa kaj bonfarema. Sed nun lia 
longa lanta kolero ekelverŝiĝas kaj plenigas la tutan 
arbaregon. La alveno de I' hobitoj kaj la informoj, kiujn ili 
alportis, igis ĝin elverŝiĝi: baldaŭ ĝi fluos inunde; sed ĝia 
tajdo estas direktita kontraŭ Sarumanon kaj la hakilojn de 
Isengardo. lo estas okazonta, kiu ne okazis depost la Praaj 
Tagoj: la entoj vekiĝos kaj trovos, ke ili estas fortaj. 

— Kion ili faros? — demandis Legolaso mirigite. 

— Mi ne scias, — diris Gandalfo. — Mi opinias, ke ili mem ne 
scias. Mi scivolas. — Li silentiĝis, kun la kapo penseme 
klinita. 

La aliaj rigardis lin. Ekbrilo de sunlumo tra nuboj pasantaj 
trafis liajn manojn, kiuj nun kuŝis polmosupre sur lia sino: ili 
ŝajnis plenigitaj de lumo kiel tason plenigas akvo. Finfine li 
suprenrigardis rekte al la suno. 

— La mateno foruziĝas, — li diris. — Baldaŭ ni devos ekiri. 

— Ĉu ni irostrovi niajn amikojn kaj vidi Arbobarbon? 

— demandis Aragorno. 

— Ne, — diris Gandalfo. — Ne tiun vojon vi devos iri. Mi 
parolis vortojn esperoplenajn. Sed nur esperoplenajn. Espero 
ne estas venko. Milito atencas nin kaj ĉiujn niajn amikojn, 
milito, en kiu nur uzado de la Ringo kapablus certigi nin pri 
venko. Tio plenigas min de granda malĝojo kaj granda timo: 
ĉar multo estas detruota kaj ĉio eble perdiĝos. Mi estas 
Gandalfo, Gandalfo la Blanka, sed Nigra eĉ pli potencas. 

Li stariĝis kaj forrigardis orienten, mane ombrumante la 
okulojn, kvazaŭ li vidus aferojn malproksimajn, kiujn neniu 
el ili povis vidi. Poste li skuis sian kapon. 



— Ne, — li diris mallaŭte, — tio progresis trans nian 
atingopovon. Almenaŭ pri tio ni ĝoju. Ne plu eblas tentiĝi al 
uzado de 1' Ringo. Ni devas malsupreniri fronte al danĝero 
preskaŭ malesperiga, sed tiu lasta mortminaco estas forigita. 

— Li turniĝis. — Atentu, Aragorno, filo de Aratorno! Ne 
bedaŭru vian elekton en la valo de Emin Muilo, nek nomu 
tion vana persekutado. Vi elektis inter duboj la vojon, kiu 
ŝajnis ĝusta: la elekto estis prava kaj ĝi estas pravigita. Ĉar 
tiel ni renkontiĝis ĝustatempe, kaj alie eble ni renkontiĝus 
tro malfrue. Sed la serĉado porviaj kunuloj finiĝis. Via 
venonta vojaĝo estas signita per via donita promeso. Vi 
devos iri al Edoraso kaj aliri Teodenon en ties halo. Ĉar vi 
estas bezonata. La lumon de Andurilo oni jam devas 
malkovri en la batalo jam delonge atendita. Ekzistas milito 
en Rohano, kaj pli grava misaĵo: Teodeno statas malbone. 

— Do mi ne plu revidos la gajajn junajn hobitojn, ĉu? — diris 
Legolaso. 

— Tion mi ne diris, — diris Gandalfo. — Kiu scias? Paciencu. 
Iru kien vi devas iri, kaj esperu! Al Edoraso! Ankaŭ mi iras 
tien. 

— Longa marŝo estas tio por viro, ĉu juna ĉu maljuna, — diris 
Aragorno. — Mi timas, ke la batalo finiĝos longe antaŭ ol mi 
venos tien. 

— Ni vidos, ni vidos, — diris Gandalfo. — Ĉu vi venos nun 
kun mi? 

— Jes, ni ekiros kune, — diris Aragorno. — Sed mi ne dubas, 
ke vi venos tien antaŭ mi, se vi volos. — Li stariĝis kaj longe 
rigardis Gandalfon. La aliaj silente rigardis ilin starantajn tie 
fronte unu al la alia. La griza figuro de la viro, Aragorno filo 
de Aratorno, estis alta kaj ŝtone severa, kun la mano sur la 
tenilo de la glavo; li aspektis kvazaŭ reĝo el la maraj nebuloj 



surpaŝus la bordojn de homoj malpli grandiozaj. Antaŭ li 
ĝibiĝis la maljunula figuro, blanka, nun brilanta pro ia lumo 
ĉendita interne, kurba, ŝarĝita de jaroj, sed posedanta 
potencon pli grandan ol la potenco de reĝoj. 

— Ĉu mi ne prave diris, Gandalfo, — diris Aragorno finfine, 

— ke vi povus iri kien ajn vi volus pli rapide ol mi? Kaj ankaŭ 
tion ĉi mi diras: vi estas nia estro kaj nia standardo. La 
Malluma Mastro havas Naŭ. Sed ni havas Unu, pli potencan 
ol ili: la Blankan Rajdanton. Li trapasis la fajron kaj la 
abismon, kaj lin ili timos. Ni irostien, kien li gvidos. 

— Jes, kune ni sekvos vin, — diris Legolaso. — Sed unue, 
malŝarĝus mian koron, Gandalfo, aŭdi, kio okazis al vi en 
Morio. Ĉu vi ne volas rakonti al ni? ĉu vi ne povas paŭzi eĉ 
porsciigi al viaj amikoj, kiel vi saviĝis? 

— Mi jam paŭzis tro longe, — respondis Gandalfo. — Tempo 
urĝas. Sed se jaro estus disponebla, mi ne rakontus al vi la 
tuton. 

— Do rakontu al ni, kion vi volas kaj la tempo permesas! 

— diris Gimlio. — Ek, Gandalfo, sciigu al ni, kion vi spertis 
kun la balrogo. 

— Tiun ne nomu! — diris Gandalfo, kaj momente ŝajnis, ke 
dolornubo trapasis lian vizaĝon, kaj li sidis silenta, 
aspektante morte maljuna. — Longe mi falis, — li diris 
finfine, malrapide, kvazaŭ nur malfacile repensante. — Mi 
falis longe, kaj li falis kun mi. Lia fajro ĉirkaŭis min. Mi estis 
brulvundita. Tiam ni plonĝis en profundan akvon kaj ĉio 
estis senluma. Frida tio estis kiel la tajdo de morto: ĝi 
preskaŭ glaciigis mian koron. 

— Profunda estas la abismo, kiun traarkas la Durina Ponto, 
kaj neniu iam sondis ĝin, — diris Gimlio. 



— Tamen ĝi havas fundon, preter lumo kaj scio, — diris 
Gandalfo. — Tien mi finfine venis ĝis la plej fora ŝtona 
fundamento. Li daŭre akompanis min. Lia fajro estis 
estingita, sed jam li estis io ŝlima, pli forta ol strangola 
serpento. Ni luktis fore sub la viva tero, kie la tempon oni ne 
kalkulas. Ĉiam denove li ekkaptis min kaj ĉiam denove mi 
hakis lin, ĝis fine li fuĝis en la senlumajn tunelojn. Ilin ne 
konstruis la popolo de Durino, Gimlio filo de Gloino. Forege 
sub la plej profunda fosado de la gnomoj la mondon maĉas 
aĵoj sennomaj. Eĉ Saŭrono ne konas ilin. Ili estas pli aĝaj ol 
li. Nun mi promenistie, sed mi alportos neniun raporton, kiu 
malheligu la tagan lumon. En tiu malespero mia sola espero 
estis mia malamiko, kaj mi persekutis lin kaptinte lian 
kalkanon. Tiel li gvidis min finfine ĝis la sekretaj vojoj de 
Ĥazad-Dumo: tro bone li konis ilin ĉiujn. Ĉiam supren ni jam 
iris, ĝis ni venis la Senfinan ŝtuparon. 

— Longe tiu estis perdita, — diris Gimlio. — Multaj diradis, ke 
neniam ĝi estis konstruita krom legende, sed aliaj diris, ke ĝi 
estis detruita. 

— Ĝi estis konstruita, kaj ĝi ne estas detruita, — diris 
Gandalfo. — Ekde la plej funda kelego ĝis la plej alta pinto 
ĝi supreniris, ascendante laŭ seninterrompa spiralo de 
multmilaj ŝtupoj, ĝis ĝi eliris fine en la Durina Turo ĉizita el la 
viva roko de Zirak-Zigilo, pinaklo de Silvertino. 

» Tie sur Celebdilo estis soleca fenestro en la neĝo, kaj antaŭ 
ĝi troviĝis malvasta spaco, kapturniga aglonesto super la 
nebuletoj de I' mondo. Tie la suno brilis arde, sed ĉio sube 
estis nubvolvita. Li elsaltis, kaj ĝuste kiam mi venis 
malantaŭe, li denove ekflamis. Ĉeestis neniu atestanto, alie 
eble en postepoko oni ankoraŭ kantus pri la Lukto sur la 
Pinto. — Subite Gandalfo ridis. — Sed kion oni dirus kante? 
Tiuj, kiuj rigardis de fore supozis, ke la monton kronas 
ŝtormado. Tondron ili aŭdis, kaj fulmo, ili diris, batis al 



Celebdilo kaj resaltis diserigita je fajrolangoj. Ĉu tio ne 
sufiĉas? Ĉirkaŭ ni leviĝis granda fumo, nebuleca kaj vapora. 
Glacio falis kvazaŭ pluvo. Mi deĵetis mian malamikon, kaj li 
falis el la alta loko kaj frakasis la montflankon, kie li trafis ĝin 
en sia ruiniĝo. Poste mallumo envolvis min kaj mi forvagis el 
pensado kaj tempo kaj mi suriris longe vojojn, pri kiuj mi ne 
rakontos. 

» Nuda mi estis resendita — por mallonga tempo ĝis mia 
tasko estos finita. Kaj nuda mi kuŝis sur la montosupro. La 
turo malantaŭe estis polviĝinta, la fenestro malaperinta; la 
ruina ŝtuparo estis ŝtopita per bruligitaj kaj rompitaj ŝtonoj. 
Mi estis sola, forgesita, sen eskapebleco sur la malmola 
korno de la mondo. Tie mi kuŝis gapante supren dum la 
steloj preterradis, kaj ĉiu tago estis tiel longa kiel vivepoko 
de la tero. Mallaŭte al miaj oreloj venis la akumulita 
murmurado de ĉiuj landoj: la ekestiĝo kaj la mortado, la 
kantoj kaj la ploroj, kaj la malrapida ĉiamdaŭra ĝemado de 
troŝarĝita ŝtono. Kaj fine Gvajhiro la Ventmastro denove 
trovis min, kaj li levis min kaj forportis min. 

» — Mia ĉiama sorto estas ŝarĝi vin, amiko dumbezona, — mi 
diris. 

» — Ŝarĝo vi foje estis, — li respondis, — sed nun ne tia. 
Malpeza kiel cigna plumo vi estas en mia krifo. La suno 
trabrilas vin. Efektive al mi ŝajnas, ke vi ne plu bezonas min: 
se mi lasus vin fali, vi nur flosus laŭ la vento. 

» — Ne lasu min fali! — mi elpuŝis, ĉar mi sentis denove en 
mi vivon. — Portu min al Lotlorieno! 

» — Tiel ja ordonis la Damo Galadriela, kiu sendis min serĉi 
vin, — li respondis. 

» Tiel okazis, ke mi venis al Karas Galadono kaj konstatis, ke 
vi nur antaŭ nelonge foriris. Mi restis tie en la senaĝa tempo 



de tiu lando, kie la tagoj alportas kuracon, ne kadukiĝon. 
Kuracon mi trovis, kaj mi estis vestita per blanko. Konsilojn 
mi donis kaj konsilojn prenis. El tie laŭ strangaj vojoj mi 
venis, kaj mesaĝojn mi portas al iuj el vi. Al Aragorno mi 
laŭordone devas diri: 

Dunadanoj nun kie, Elesar', Elesaro? 

Kial disvagas via parencaro? 

Nun la perditoj jam devas eltajdi, 
kaj la Griza Korpuso el nordo alrajdi. 

Sed mallumas la pado de via fatalo: 
mortintoj spionas pri 1' voj' al la maro. 

Al Legolaso ŝi sendis jenon: 

Legolas' Verdfolio, jam en la arbaro 
vi vivis en ĝoĵo. Vin gardu de I' maro! 

Se borde vi aŭdos la kriĉon de I' mevo, 
prosperos ne plu en arbar' via revo. 

Gandalfo eksilentis kaj fermis siajn okulojn. 

— Do neniun mesaĝon ŝi sendis al mi? — diris Gimlio kaj 
klinis sian kapon. 

— Malklaraj estas ŝiaj vortoj, — diris Legolaso, — kaj 
malmulton ili signifas al la ricevintoj. 

— Tio ne konsolas, — diris Gimlio. 

— Kio do? — diris Legolaso. — Ĉu vi volas, ke ŝi parolu al vi 
malkaŝe pri via morto? 

— Jes, se nenio alia dirindus. 

— Kio estas tio? — diris Gandalfo, malfermante siajn okuloj 

— Jes, mi opinias, ke mi kapablas diveni, kion signifas ŝiaj 



vortoj. Mi pardonpetas, Gimlio! Mi meditis denove pri la 
mesaĝoj. Sed efektive ŝi sendis al vi vortojn kaj nek 
malklarajn, nek malĝojajn. 

» — Al Gimlio, filo de Gloino, — ŝi diris, — transdonu saluton 
de lia Damo. Portanto de miaj haroj, kien ajn vi iras, mia 
penso akompanas vin. Sed zorgu almeti vian hakilon al la 
arbo ĝusta! 

— En feliĉa horo vi revenis al ni, Gandalfo, — kriis la gnomo, 
kapriolante dum li laŭte kantis en la stranga gnoma lingvo. 

— Ek, ek! — li kriis, svingante sian hakilon. — Ĉar la kapo de 
Gandalfo estas jam dankata, ni trovu kapon prave 
fendendan! 

— Tia ne estos longe serĉata, — diris Gandalfo, stariĝante de 
sur la seĝo. — Venu! Ni jam eluzis la tutan tempon, 
permesatan al kunveno de disestintaj amikoj. Jam necesas 
rapidi. 

Li volvis sin denove per sia malnova ĉifona mantelo, kaj 
gvidis ilin sur la vojon. Sekvante lin ili subeniris rapide de la 
alta breto kaj reiris tra la arbaro laŭ la bordo de Entvaŝo. Ili 
neniun plian vorton parolis ĝis ili staris denove sur la herbo 
for de la rando de Fangorno. Iliaj ĉevaloj tute ne estis 
videblaj. 

— Ili ne revenis, — diris Legolaso. — La marŝo estos laciga! 

— Mi ne marŝos. La tempo urĝas, — diris Gandalfo. Poste, 
levante sian kapon li eligis longan fajfon. Tiel klara kaj 
penetra estis la noto, ke la aliaj staris mirigitaj, aŭdante tian 
sonon el tiuj maljunaj barbaj lipoj. Trifoje li fajfis; kaj tiam 
ŝajnis al ili, ke ili aŭdas mallaŭtan kaj foran henon de ĉevalo 
alportita de la ebenaĵo per la orienta vento. Ili atentis 
scivolante. Post nelonge aŭdiĝis sono de hufoj, komence 
apenaŭ pli ol tremeto de la tero perceptebla nur de 



Aragorno, dum li kuŝis sur la herbo, poste pli kaj pli 
laŭtiĝanta kaj klariĝanta ĝis rapida takto. 

— Venas pli ol unu ĉevalo, — diris Aragorno. 

— Certe, — diris Gandalfo. — Ni estas tro peza ŝarĝo por unu 
ĉevalo. 

— Ili estas tri, — diris Legolaso, rigardante al la ebenaĵo. 

— Vidu kiel ili kuras! Jen Hasufelo, kaj jen apud ĝi mia amiko 
Arodo. Sed estas alia, kiu kuregas antaŭe: ĉevalo tre granda. 
Ties similulon mi neniam antaŭe vidis. 

— Kaj neniam vidos denove, — diris Gandalfo. — Tiu estas 
Ombrofakso. Gi estas la ĉefa en la Mearasoj, princo de 1' 
ĉevaloj, kaj eĉ Teodeno, reĝo de Rohano, neniam vidis pli 
grandiozan. Ĉu ĝi ne brilas kiel arĝento kaj kuras tiel flue, 
kiel rapida rojo? Gi venis por mi: la ĉevalo de la Blanka 
Rajdanto. Ni iros kune al batalo. 

Ĝuste dum parolis la maljuna sorĉisto, la granda ĉevalo 
paŝegis al ili supren laŭ la deklivo; ĝia felo brilis kaj ĝiaj 
kolharoj fluis pro la vento de ĝia rapideco. La du aliaj sekvis 
ne tre malantaŭe. Tuj kiam Ombrofakso vidis Gandalfon, ĝi 
bridis sian kuradon kaj henis laŭte; poste ĝi trotis milde 
antaŭen, klinis sian fieran kapon kaj frotis siajn grandajn 
naztruojn sur la nuko de la maljunulo. 

Gandalfo karesis ĝin. 

— Longas la vojo el Rivendelo, mia amiko, — li diris, — sed vi 
estas saĝa kaj rapida kaj venas laŭ la bezono. Malproksimen 
ni rajdu jam kune, kaj neniam denove disiĝu en tiu ĉi 
mondo! 


Baldaŭ la aliaj ĉevaloj alvenis kaj staris kviete apude, 
kvazaŭ atendante ordonojn. 



— Ni iros tuj al Meduseldo, la halo de via mastro Teodeno, 

— diris Gandalfo, alparolante ilin seriozmiene. Ili klinis siajn 
kapojn. — La tempo urĝas, do kun via permeso, miaj amikoj, 
ni ekrajdos. Mi petagas, ke vi tiom rapidu, kiom vi povas. 
Hasufelo portos Aragornon kaj Arodo Legolason. Gimlio 
sidiĝos antaŭ mi, kaj laŭ sia konsento Ombrofakso portos nin 
ambaŭ. Ni atendos nun nur por iom trinki. 

— Jam mi komprenas parton de la pasintnokta enigmo, 

— diris Legolaso leĝere sursaltante la dorson de Arodo. 

— Eble niaj ĉevaloj komence fuĝis pro timo, sed poste ili 
renkontis Ombrofakson, sian ĉefon, kaj salutis ĝin ĝoje. Ĉu vi 
sciis, ke ĝi estas proksime, Gandalfo? 

— Jes, mi sciis. Mi turnis miajn pensojn al ĝi, ordonante ĝin 
rapidi; ĉar hieraŭ ĝi estis fora en la sudo de tiu ĉi lando. 
Rapide ĝi portu min reen! 

Gandalfo parolis nun al Ombrofakso, kaj la ĉevalo ekiris 
sufiĉe rapide, sed ne pli rapide ol kapablis la aliaj. Post 
iomete da tempo ĝi subite sin turnis kaj elektinte lokon, kie 
la bordoj malpli altis, ĝi travadis la riveron kaj poste 
kondukis ilin rekte suden sur ebenan terenon, senarban kaj 
larĝan. La vento pasis grizonde tra la senfinaj mejloj da 
herbo. Vidiĝis nenia indiko pri vojo aŭ pado, sed Ombrofakso 
nek haltis nek hezitis. 

— Ĝi direktiĝas nun rekte al la haloj de Teodeno sub deklivoj 
de la Blankaj Montoj, — diris Gandalfo. — Estos pli rapide 
tiel. La tero estas pli firma en la Orientujo, kie kuŝas la ĉefa 
vojo norden, trans la rivero, sed Ombrofakso konas la vojon 
tra ĉiu marĉejo kaj kavaĵo. 

Dum multaj horoj ili plurajdistra la herbejoj kaj riverterenoj. 
Ofte la herbo tiel altis, ke ĝi atingis ĝis super la genuoj de la 
rajdantoj, kaj iliaj ĉevaloj ŝajnis naĝi en grizverda maro. Ili 



alvenis multajn kaŝitajn lagetojn kaj larĝajn areojn de 
kareksoj balanciĝantaj super malsekaj kaj perfidemaj 
marĉoj; sed Ombrofakso trovis la vojon kaj la aliaj ĉevaloj 
sekvis ĝian falĉopaŝadon. Malrapide la suno sinkis el la ĉielo 
en la okcidenton. Rigardante trans la grandan ebenaĵon, la 
rajdantoj momente vidis ĝin kvazaŭ ruĝan fajron sinkantan 
en la herbon. Malalte ĉe rando de 1' vidkapablo ŝultroj de la 
montoj glimis ruĝe ambaŭflanke. Fumo ŝajnis leviĝi kaj 
malheligi la sunan diskon ĝis koloro de sango, kvazaŭ ĝi 
ĉendus la herbon subirante sub la randon de la tero. 

— Tie kuŝas la Breĉo de Rohano, — diris Gandalfo. — Gi 
estas nun preskaŭ rekte okcidente de ni. Tiudirekte kuŝas 
Isengardo. 

— Mi vidas grandan fumon, — diris Legolaso. — Kio estas 
tio? 


— Batalo kaj milito! — diris Gandalfo. — Rajdu plu! 



6 


La Reĝo de 1' Ora Halo 

lli daŭre rajdis tra sunsubiro, lanta krepusko kaj densiĝanta 
nokto. Kiam fine ili haltis kaj elseliĝis, eĉ Aragorno estis 
malsupla kaj lacega. Gandalfo permesis al ili nur kelkajn 
horojn da ripozo. Legolaso kaj Gimlio dormis, kaj Aragorno 
kuŝis plata, etendita surdorse; sed Gandalfo staris apogante 
sin per sia bastono, rigardante en la mallumon, orienten kaj 
okcidenten. Ĉio silentis, kaj malestis signo kaj sono de ajna 
vivantaĵo. La nokton striis longaj nuboj rapidantaj pro 
malvarmega vento, kiam ili denove leviĝis. Sub la frida lumo 
ili denove ekiris, rapidaj kiel la taga lumo. 

Pasis horoj kaj senhalte ili plurajdis. Gimlio ekdormis kaj 
falus de la sidloko, se Gandalfo ne kaptus kaj skuus lin. 
Hasufelo kaj Arodo, lacaj sed fieraj, sekvis sian senlacan 
estron, grizan ombron apenaŭ videblan antaŭ ili. Pasis la 
mejloj. La kreskanta luno sinkis en la nuboplenan 
okcidenton. 

Amara frido eniris la aeron. Malrapide en la oriento la 
mallumo fadis al malvarma grizo. Ruĝaj lumstrioj saltis super 
la nigraj muroj de Emin Muilo fore maldekstre. Tagiĝo venis 
klara kaj hela; vento transblovis ilian vojon, rapidanta tra la 
kurbiĝintaj herboj. Subite Ombrofakso haltis kaj henis. 
Gandalfo fingromontris antaŭen. 

— Vidu! — li kriis, kaj ili levis siajn lacajn okulojn. Antaŭ ili 
staris la montoj de la sudo: blankpintaj kaj nigre striitaj. La 
herbejoj ruliĝis kontraŭ la montetojn kiuj ariĝis ĉe la subo 
kaj fluis en multajn valojn ankoraŭ malklarajn kaj malhelajn, 
netuŝitajn per la aŭrora lumo, serpentumantajn en la koron 
de I' grandaj montoj. Guste antaŭ la vojaĝantoj la plej larĝa 
el tiuj valoj malfermiĝis kvazaŭ longa golfo inter la montetoj. 



Fore interne ili ekvidis kunfalintan mont-amason kun 
unusola alta pinto; ĉe 1' enirejo de la valo sentinelis soleca 
altaĵo. Ĉirkaŭ ties subo fluis kiel arĝenta fadeno, la rivereto 
kiu eliris el la valo; sur ties supro ili ekvidis, ankoraŭ tre fore, 
brileton de la leviĝanta suno, ekbrilon de oro. 

— Parolu, Legolaso! — diris Gandalfo. — Sciigu al ni, kion vi 
vidas tie antaŭ ni! 

Legolaso rigardadis antaŭen, ombrumante siajn okulojn 
kontraŭ la ebenaj strioj de I' nove supreniĝinta suno. 

— Mi vidas blankan rivereton, kiu malsupreniĝas de la neĝoj, 

— li diris. — Kie ĝi eliras el la ombreco de la valo, leviĝas 
verda monteto oriente, ĉirkaŭas ĝin barilo kaj forta muro kaj 
dorna palisaro. Interne leviĝas tegmentoj de domoj; kaj 
meze, starigita sur verda teraso, troviĝas granda palaco de 
homoj. Kaj ŝajnas al miaj okuloj, ke ĝi estas ore tegmentita. 
Ties lumo brilas malproksimen tra la lando. Oraj estas ankaŭ 
la fostoj de ĝia pordego. Tie staras homoj en brila armaĵo; 
sed ĉio alia interne de la kortoj ankoraŭ dormas. 

— Edoraso nomiĝas tiuj kortoj, — diris Gandalfo, — kaj 
Meduseldo estas tiu ora palaco. Tie loĝas Teodeno, filo de 
Tengelo, reĝo de Rohana Markio. Ni venas kun la tagleviĝo. 
Jam la vojo etendiĝas klare videbla antaŭ ni. Sed ni devos 
rajdi pli singarde; ĉar milito disvastiĝas, kaj la rohananoj 

— la ĉevalmastroj — ne dormas eĉ se tiel ŝajnas de fore. 
Elingigu neniun armilon, parolu neniun vorton orgojlan, mi 
konsilas al vi ĉiuj, ĝis ni alvenos antaŭ la seĝon de Teodeno. 

La mateno estis hela kaj klara ĉirkaŭ ili, kaj kantis birdoj, 
kiam la vojaĝantoj venis al la rivereto. Tiu subenfluis rapide 
sur la ebenaĵon, kaj preter la montetosuboj turniĝis trans 
ilian vojon laŭ larĝa kurbiĝo, fluante orienten por aldoniĝi al 
Entvaŝo fore en ties karikŝtopitaj fluejoj. La tero estis verda: 



en la malsekaj herbejoj kaj laŭlonge de la herbkovritaj 
bordoj de la rivereto kreskis multaj salikoj. Jam en tiu ĉi suda 
lando ili ekruĝiĝis ĉe la fingropintoj, sentante alproksimiĝon 
de la printempo. Tra la rivereto estis pasejo inter malaltaj 
bordoj multe tramplita pro transiro de ĉevaloj. La vojaĝantoj 
transiris kaj alvenis larĝan sulkoplenan padon, kondukantan 
al la altejoj. 

Sube de la murhava monteto la pado iris sub la ombron de 
multaj altaĵetoj altaj kaj verdaj. Surties okcidentaj flankoj la 
herbo estis blanka kvazaŭ pro driva neĝo: etaj floroj kreskis 
tie kvazaŭ sennombraj steloj inter la herberoj. 

— Vidu! — diris Gandalfo. — Kiom belas la helaj okuloj en la 
herbo! Ĉiamgardo ili nomiĝas, simbelmyne en tiu ĉi lando de 
homoj, ĉar ili burĝonas en ĉiu jarsezono kaj kreskas kie 
mortintoj ripozas. Jen! Ni venis al la grandaj dolmenoj, kie la 
prauloj de Teodeno dormas. 

— Sep tumuloj maldekstre kaj naŭ dekstre, — diris Aragorno. 

— Multaj longaj homvivoj pasis de kiam la ora halo estis 
konstruita. 

— Kvincent-foje falis la ruĝaj folioj en Mornarbaro en mia 
hejmo post tiam, — diris Legolaso, — kaj nur mallonga 
tempo tio ŝajnas al ni. 

— Sed al la rajdantoj de Rohano tio ŝajnas tiel antaŭlonga, 

— diris Aragorno, — ke la konstruo de tiu ĉi domo estas nur 
memoro en kanto, kaj la jaroj antaŭ ni estas perditaj en la 
nebulo de la tempo. Nun ili nomas tiun ĉi landon sia propra 
hejmo, kaj ilia lingvo estas disigita de ilia norda parencaro. 

— Poste li ekĉantis en lanta lingvo nekonata al la elfo kaj la 
gnomo, tamen ili aŭskultis, ĉar enestis forta muzikeco. 

— Mi supozas, ke tio estas la lingvo de la rohananoj, — diris 
Legolaso, — ĉar ĝi similas tiun ĉi landon mem; parte riĉa kaj 



ruliĝanta, kaj cetere malmola kaj severa kiel la montoj. Sed 
mi ne konjektas, kion ĝi signifas, krom ke ĝin ŝarĝas la 
malĝojo de mortemaj homoj. 

— Tion ĝi signifas en la Komuna Lingvo, — diris Aragorno, 

— proksimume tiel mi kapablas traduki: 

Kie ĉeval' kaj rajdanto? Kie la korn' sonoranta? 

Kie la kask' kaj armaĵo, kaj hela hararo soranta? 

Kie la mano sur harpo, kaj ruĝa fajro brulanta? 

Kie printemp' kaj rikolto, kaj alta gren' maturanta? 

Kiel pluv' sur montet' ili pasis, kiel enherbeja vento; 
tagoj postmonte en ombron sinkis al okcidento. 

Kiu rikoltos la fumon de 1' ligna brul' mortsvenanta, 
aŭ vidos fluantan jararon de I' maro revenanta? 

Tiel parolis forgesita poeto antaŭlonge en Rohano, 
memorigante, kiel alta kaj bela estis Eorlo lajuna, kiu rajdis 
el la nordo; kaj sur la piedoj de lia ĉevalo Felarofo, patro de 
la ĉevaloj, estis flugiloj. Tiel homoj ankoraŭ kantas en 
vespero. 

Kun tiuj vortoj la vojaĝantoj preterpasis la silentajn 
tumulojn. Sekvante la serpentuman padon supren laŭ la 
verdaj ŝultroj de la montetoj, ili fine venis ĝis la larĝaj 
ventblovitaj muroj kaj la pordego de Edoraso. 

Tie sidis multaj viroj en helaj maŝkirasoj, kiuj tuj salte 
stariĝis kaj baris la vojon per lancoj. 

— Haltu, fremduloj ĉi tie nekonataj! — ili kriis en la lingvo de 
Rajdmarkio, postulante la nomojn kaj celon de la nekonatoj. 
Miro vidiĝis en iliaj okuloj sed malmulte da amikemo, kaj ili 
rigardis sombre al Gandalfo. 

— Mi bone komprenas vian parolon, — li respondis en la 
sama lingvo, — tamen tion kapablas malmultaj fremduloj. 



Kial do vi ne parolas en la Komuna Lingvo laŭ la kutimo de la 
Okcidento, se vi deziras respondon? 

— La volo de reĝo Teodeno estas, ke neniu eniru lian 
pordegon krom tiuj, kiuj scipovas nian lingvon kaj estas niaj 
amikoj, — respondis unu el la gardistoj. — Neniuj estas 
bonvenaj ĉi tie dum tagoj de milito krom niaj propraj homoj 
kaj tiuj, kiuj venas de Mundburgo en la lando Gondoro. Kiuj 
vi estas, venintaj senĝene trans la ebenaĵon tiel strange 
vestitaj, rajdante ĉevalojn tiel similajn al niaj propraj 
ĉevaloj? Longe ni gardis ĉi tie, kaj ni gvatis vin defore. 
Neniam ni vidis aliajn rajdantojn tiel strangajn, nek alian 
ĉevalon pli fieran ol tiu, kiu portas vin. Gi estas unu el la 
Mearasoj, krom se niajn okulojn envultas la sorĉo. Diru, ĉu vi 
ne estas sorĉisto, spiono de Sarumano, aŭ fantomoj 
liametiaj? Parolu jam kaj rapide! 

— Ni neniel estas fantomoj, — diris Aragorno, — nek trompas 
vin viaj okuloj. Ĉar efektive tiuj ĉi estas viaj propraj ĉevaloj, 
kiujn ni rajdas, kiel vi bone sciis antaŭ ol vi demandis laŭ 
mia opinio. Sed malofte ŝtelinto rajdas hejmen al la stalo. Jen 
estas Hasufelo kaj Arodo, kiujn Eomero, la Tria Marŝalo de 
Markio, pruntedonis al ni antaŭ nur du tagoj. Ni revenigas 
ilin nun ĝuste kiel ni promesis al li. Ĉu Eomero do ne jam 
revenis kaj avertis pri nia alveno? 

Esprimo ĝenata aperis en la okuloj de la gardisto. 

— Pri Eomero mi nenion havas por diri, — li respondis. — Se 
tio, kion vi diras al mi, estas vero, sendube Teodeno jam 
aŭdis pri ĝi. Eble via alveno estis ne tute neantaŭvidita. 
Antaŭ nur du noktoj Vermlango venis al ni kaj diris, ke laŭ la 
volo de Teodeno neniu fremdulo trapasu jenan pordon. 

— Vermlango? — diris Gandalfo, abrupte rigardante la 
gardiston. — Diru nenion pli! Mia komisio celas ne 



Vermlangon, sed la Mastron mem de Markio. Mi hastas. Ĉu vi 
iros aŭ sendos iun por diri, ke ni venis? — Liaj okuloj 
ekbriletis sub liaj profundaj brovoj dum li turnis sian 
rigardon al la viro. 

— Jes, mi iros, — tiu respondis malrapide. — Sed kiujn 
nomojn mi raportu? Kaj kion mi diru pri vi? Maljuna kaj laca 
vi ŝajnas nun, kaj tamen vi estas danĝera kaj severa interne, 
mi taksas. 

— Bone vi vidas kaj parolas, — diris la sorĉisto. — ĉar mi 
estas Gandalfo. Mi revenis. Kaj jen! Ankaŭ mi revenigas la 
ĉevalon. Jen estas Ombrofakso la Granda, kiun povas 
kvietigi neniu alia mano. Kaj jen apud mi estas Aragorno, filo 
de Aratorno, heredinto de reĝoj, kaj ĝuste al Mundburgo li 
celas. Jen estas ankaŭ elfo Legolaso kaj gnomo Gimlio, niaj 
kamaradoj. Iru jam kaj diru al via mastro, ke ni estas ĉe lia 
pordo kaj volas alparoli lin, se li permesos al ni veni en lian 
halon. 

— Strangajn nomojn vi donas efektive! Sed mi raportos ilin 
laŭ via ordono kaj ekkonos la volon de mia mastro, — diris la 
gardisto. — Atendu ĉi tie iomete kaj mi reportos al vi tian 
respondon, kia plaĉos al li. Ne tro esperu! Jen estas tagoj 
mallumaj. — Li rapide foriris, lasante la fremdulojn sub 
atenta prizorgo de siaj kamaradoj. 

Post kelka tempo li revenis. 

— Sekvu min! — li diris. — Teodeno permesas al vi eniri; sed 
ĉiun armilon portatan de vi, eĉ se nur bastonon, vi devos lasi 
ĉe la sojlo. La pordistoj retenos ilin. 

Oni svinge malfermis la malhelan pordegon. La vojaĝantoj 
eniris, marŝante spalire malantaŭ sia gardanto. lii trovis 
larĝan padon pavimitan perelhakitaj ŝtonoj, jen 
serpentumantan supren jen grimpantan laŭ mallongaj aroj 



da metie metitaj ŝtupoj. Multajn domojn konstruitajn el ligno 
kaj multajn sombrajn pordojn ili preterpasis. Apud la pado 
en ŝtona kanelo fluis rojo da klara akvo brilanta kaj tintanta. 
Fine ili alvenis la verton de la deklivo. Tie staris alta podio 
super verda teraso, sube de kiu hela fonto elsputiĝis el ŝtono 
ĉizita laŭ formo de ĉevala kapo; sube estis larĝa baseno, el 
kiu verŝiĝis la akvo kaj plenigis la falantan rojon. Supren laŭ 
la verda teraso kondukis ŝtuparo ŝtona, alta kaj larĝa, kaj 
ambaŭflanke de la plej supra ŝtupo estis ŝtonhakitaj seĝoj. 
Tie sidis pliaj gardistoj kun elingigitaj glavoj sur siaj genuoj. 
Ties oraj hararoj estis plektitaj sur iliaj ŝultroj; la suno estis 
blazonita sur iliaj verdaj ŝildoj, iliaj longaj maŝkirasoj estis 
hele poluritaj, kaj kiam ili stariĝis, ili ŝajnis pli altaj ol la 
mortemaj homoj. 

— Jen antaŭ vi estas la pordo, — diris la gvidinto. — Mi devos 
nun reiri al mia ĉeporda deĵoro. Adiaŭ! Kaj la Mastro de 
Markio traktu vin favore! 

Li returnis sin kaj rapide reiris laŭ la pado. La aliaj grimpis la 
longan ŝtuparon rigardate de la altaj pordistoj. Ili nun staris 
supre en silento kaj diris neniun vorton, ĝis Gandalfo elpaŝis 
sur la pavimitan terason supre de la ŝtuparo. Tiam subite per 
klaraj voĉoj ili prononcis ĝentilan saluton en la propra 
lingvo. 

— Saluton, venintoj el la malproksimo! — ili diris kaj turnis la 
tenilojn de siaj glavoj al la vojaĝantoj kiel signon de paco. 
Verdaj gemoj ekflagris en la sunlumo. Poste unu el la 
gardantoj paŝis antaŭen kaj parolis en la Komuna Lingvo. 

— Mi estas la pordogardisto de Teodeno, — li diris. — Hamo 
mi nomiĝas. Nun mi devas ordoni, ke vi lasu viajn armilojn 
antaŭ ol eniri. 



Legolaso enmanigis al li sian arĝenttenilan stileton, sian 
sagujon, kaj sian pafarkon. 

— Konservu ilin zorge, — li diris, — ĉar ili devenas de la Ora 
Arbaro, kaj donis ilin al mi la Damo de Lotlorieno. 

Miro aperis en la okuloj de la viro, kaj li rapide kuŝigis la 
armilojn apud la muron, kvazaŭ li timustuŝi ilin. 

— Neniu tuŝos ilin, mi promesas, — li diris. Aragorno staris 
dum kelka tempo hezitante. 

— Ne estas mia volo, — li diris, — flankenmeti mian glavon 
aŭ enmanigi Andurilon al ajna aliulo. 

— Estas la volo de Teodeno, — diris Hamo. 

— Ne estas al mi klare, ke la volo de Teodeno, filo de 
Tengelo, kvankam li estas mastro de Markio, devus superi la 
volon de Aragorno, filo de Aratorno, heredonto de Elendilo el 
Gondoro. 

— Tiu ĉi domo estas de Teodeno, ne de Aragorno, eĉ se tiu 
estus reĝo de Gondoro en la sidejo de Denetoro, — diris 
Hamo, rapide paŝante antaŭ la pordon kaj barante la vojon. 
Lia glavo jam estis en lia mano kun la pinto direktita al la 
fremduloj. 

— Jen parolo superflua, — diris Gandalfo. — Ne necesas la 
postulo de Teodeno, sed senutilas rifuzi. Reĝo trudas sian 
volon en sia propra halo, ĉu fole ĉu saĝe. 

— Vere, — diris Aragorno. — Kaj mi farus laŭ ordono de 
dommastro, eĉ se tio ĉi estus kabano de arbhakisto, se mi 
portus iun ajn glavon krom Andurilon. 



— Kiel ajn ĝi nomiĝas, — diris Hamo, — ĉi tie vi demetos ĝin, 
se vi ne volas lukti sola kontraŭ la viroj de Edoraso. 

— Ne sola! — diris Gimlio, fingrumante la klingon de sia 
hakilo kaj sombre rigardante supren al la gardisto, kvazaŭ 
tiu estus arbido, kiun Gimlio emus faligi. — Ne sola! 

— Trankviliĝu! — diris Gandalfo. — ĉi tie ni ĉiuj estas amikoj. 
Aŭ devus esti, ĉar la ridado de Mordoro estos nia sola 
rekompenco, se ni kverelos. Mia komisio urĝas. Jen almenaŭ 
glavo mia, bonulo Hamo. Gardu ĝin zorge. Glamdringo ĝi 
nomiĝas, ĉar la elfoj kreis ĝin antaŭlonge. Nun lasu min 
trapasi. Venu, Aragorno! 

Malrapide Aragorno malbukis sian zonon kaj mem lokis sian 
glavon vertikale kontraŭ la muron. 

— Ĉi tien mi lokas ĝin, — li diris, — sed mi ordonas al vi ne 
tuŝi ĝin, nek permesi ke iu alia almetu manon surĝin. En tiu 
ĉi elfa ingo loĝas la Glavo-Kiu-Estis-Rompita kaj estas 
refarita. Telĉaro unue kreis ĝin en la profundo de la tempo. 
Morto trafos iun ajn, kiu elingigas la glavon de Elendilo, 
krom la Elendila heredonto. 

La gardisto retropaŝis kaj mire rigardis Aragornon. 

— Ŝajnas, ke vi venis per la flugiloj deiukanto elforgesitaj 
tagoj, — li diris. — Okazos, mastro, laŭ via ordono. 

— Nu, — diris Gimlio, — se ĝi havos la societon de Andurilo, 
mia hakilo povos sen honto resti ĉi tie, — kaj li kuŝigis ĝin 
sur la plankon. 

— Nu do, se ĉio estas laŭ via deziro, ni iru paroli kun via 
mastro. La gardisto plu hezitis. 



— Via bastono, — li diris al Gandalfo. — Pardonu min, sed 
ankaŭ ĝi devus esti lasita ĉe la pordo. 

— Sensencaĵo! — diris Gandalfo. — Prudento estas inda, sed 
malĝentilo estas malinda. Mi maljunas. Se mi ne rajtas apogi 
min per mia bastono dumire, mi sidos ĉi tie ekstere, ĝis 
plaĉos al Teodeno ellamiri mem por interparoli kun mi. 

Aragorno ridis: 

— Ĉiu havas ion tro valoran por esti fidata al aliulo. Sed ĉu vi 
volos disigi maljunulon de ties marŝbastono? Vidu, ĉu vi ne 
permesos al ni eniri? 

— Bastono en la manoj de sorĉisto eble estas pli ol 
maljunula apogilo, — diris Hamo. Li intense rigardis la 
fraksenan bastonon per kiu Gandalfo sin subtenis. — Tamen 
malgraŭ duboj viro brava fidos sian propran saĝon. Mi 
kredas, ke vi estas amikoj kaj personoj honorplenaj, kiuj 
malhavas celon malvirtan. Vi rajtas eniri. 

Nun la gardistoj levis la pezajn bartrabojn de la pordo kaj 
svingis malrapide internen la grumblantajn pordoklapojn sur 
grandaj ĉarniroj. La vojaĝantoj eniris. La interno ŝajnis 
malhela kaj varma post la klara aero sur la deklivo. La halo 
estis longa kaj larĝa kaj plena je ombroj kaj duonlumoj; 
fortikaj pilastroj subtenis ĝian altan tegmenton. Sed kelkloke 
brilaj subradioj enfalis laŭ glimaj strioj el la orientaj 
fenestroj, altaj sub la profundaj tegmentorandoj. Tra luko sur 
la tegmento, super maldensaj bukletoj da eliranta fumo la 
ĉielo montriĝis pala kaj blua. Kiam iliaj okuloj kutimiĝis, la 
vojaĝantoj konstatis, ke la plankon pavimas ŝtonoj 
multkoloraj; disbranĉaj runoj kaj strangaj blazonoj 
interplektiĝis subpiede. Ili vidis nun, ke la pilastroj estas riĉe 
ĉizitaj, glimante pale je oro kaj duonvidataj koloroj. Multaj 
teksitaj tolaĵoj pendis sur la muroj, kaj trans ties larĝajn 



spacojn marŝis figuroj el antikvaj legendoj, iuj palaj pro 
jarpasado, iuj nigretiĝaj en la ombro. Sed sur unu figuron 
falis la sunlumo: junulo sur blanka ĉevalo. Li blovis grandan 
kornon, kaj liaj flavaj haroj disbloviĝis pro la vento. La ĉevala 
kapo estis levita, kaj ties naztruoj estis larĝaj kaj ruĝaj dum 
ĝi henis, flarante batalon fore. Ŝaŭma akvo, verda kaj 
blanka, fluis kaj kurbiĝis ĉirkaŭ ties genuoj. 

— Vidu Eorlon la Junan! — diris Aragorno. — Tiel li elrajdis el 
la nordo al la batalo de la kampo de Celebranto. 

Nun la kvar kunuloj antaŭeniris, preter la klara lignofajro 
brulanta sur la longa fajrejo meze de la halo. Poste ili haltis. 
Ĉe I' fora ekstremo de la domo, aliflanke de la fajrejo kaj 
frontante norden al la pordo, estis podio triŝtupa, kaj meze 
de la podio estis granda orumita trono. Sur ĝi sidis viro tiel 
kurbiĝinta, ke li ŝajnis preskaŭ nano; sed lia blanka hararo 
estis longa kaj densa kaj descendis grandplektaĵe el sub 
maldika ora cirklaĵo metita sur lia kapo. Centre sur lia frunto 
brilis unuopa blanka diamanto. Lia barbo kuŝis kvazaŭ neĝo 
sur liaj genuoj; sed liaj okuloj daŭre brulis je brila lumo, 
ekflagrante dum li rigardis la fremdulojn. Malantaŭ la trono 
staris virino blankvestita. Ĉe liaj piedoj sur la ŝtupoj sidis 
ŝrumpinta virfiguro kun pala saĝa vizaĝo kaj pezpalpebraj 
okuloj. 

Okazis silento. La maljunulo ne moviĝis sur sia seĝo. Finfine 
Gandalfo ekparolis: 

— Saluton, Teodeno, filo de Tengelo! Mi revenis. Ĉar jen! La 
ŝtormo venas, kaj nun ĉiuj amikoj devus kunveni por eviti, 
ke ĉiu unuope detruiĝu. 

Malrapide la maljunulo stariĝis, peze apogante sin per 
mallonga nigra bastono kun tenilo el blanka osto; kaj nun la 



fremduloj vidis, ke malgraŭ sia kurbiĝo li ankoraŭ estas alta 
kaj dum juneco certe estis vere alta kaj fiera. 

— Mi salutas vin, — li diris, — kaj eble vi atendas 
bonvenigon. Sed efektive via bonvenigo ĉi tie estas 
dubinda, Mastro Gandalfo. Vi ĉiam estas heroldo de mizero. 
Perturboj sekvas vin kvazaŭ korvoj, kaj ĉiam ju pli ofte des 
pli malbone. Mi ne misinformos vin: kiam mi aŭdis, ke 
Ombrofakso revenis senrajdiste, mi ĝojis pro I' reveno de la 
ĉevalo, sed eĉ pli pro la manko de 1' rajdinto; kaj kiam 
Eomero alportis la informon, ke vi finfine foriris al via lasta 
hejmo, mi nefunebris. Sed informoj el malproksimo malofte 
fidindas. Jen vi denove venis! Kaj akompanas vin pli fiaj 
malbonoj ol antaŭe, kiel antaŭsupozeble. Kial mi bonvenigu 
vin, Gandalfo Ŝtormkorvo? Klarigu al mi tion. — Li malrapide 
residiĝis sur sian seĝon. 

— Vi parolas prave, mastro, — diris la palulo sidanta sur la 
ŝtupoj de la podio. — Ankoraŭ ne pasis kvin tagoj de kiam 
venis la amara sciigo, ke via filo Teodredo estas mortigita sur 
la okcidentaj terenoj: via dekstra mano, la Dua Marŝalo de 
Markio. Eomero estas malmulte fidinda. Malmultaj viroj 
restus por gardi viajn murojn se al li estus permesate regi. 

Kaj ĝuste nun ni ekscias el Gondoro, ke la Malluma Mastro 
ekmoviĝas en la oriento. Tia estas la horo en kiu elektas 
reveni jena vagulo. Kial efektive ni bonvenigu vin, Mastro 
Ŝtormkorvo? Lathspell mi nomasvin, Misheroldo; kaj 
misheroldo estas misa gasto, oni diras. — Li ridis senamuze, 
dum li levis momente siajn pezajn palpebrojn kaj rigardis 
malhelokule la fremdulojn. 

— Oni taksas vin saĝa, mia amiko Vermlango, kaj sendube vi 
forte subtenas vian estron, — respondis Gandalfo per mola 
voĉo. — Tamen dumaniere oni povas veni kun malagrablaj 
novaĵoj. Oni povas veni kiel misfaranto; aŭ povas esti tia, kia 



ne enmiksiĝas, kaj venas nur por havigi helpon en tempo de 
krizo. 

— Tio estas vera, — diris Vermlango, — sed ekzistas tria 
speco: ronĝantoj de ostoj, enmiksiĝemuloj en alies mizeron, 
karnomanĝaj birdoj kiuj dikiĝas pro la milito. Kian helpon vi 
iam ajn alportis, Ŝtormkorvo? Kaj kian helpon vi alportas 
nun? Nian helpon vi serĉis, kiam vi lastfoje estis ĉi tie. Tiam 
mia mastro ordonis, ke vi elektu iun ajn ĉevalon laŭ via 
plaĉo kaj foriru; kaj mirige al ĉiuj vi insolente forprenis 
Ombrofakson. Mia estro profunde malĝojis; sed al iuj ŝajnis, 
ke por rapidigi vin el la lando la prezo ne estis tro alta. Mi 
konjektas, ke tre verŝajne okazos ankoraŭfoje same: vi 
serĉos helpon prefere ol liveri ĝin. Ĉu vi kunportis virojn? Ĉu 
vi alportis ĉevalojn, glavojn, lancojn? Tion mi nomus helpo; 
tion ni bezonas nuntempe. Sed kiuj estas jenaj, kiuj sekvas 
vian voston? Tri ĉifonaj vaguloj grizvestitaj, kaj vi mem la 
plej almozul-aspekta el la kvar! 

— La ĝentileco en via halo lastatempe iom reduktiĝis, 
Teodeno, filo de Tengelo, — diris Gandalfo. — Ĉu la 
mesaĝisto ĉe via pordo ne raportis la nomojn de miaj 
kunuloj? Malofte ricevis tri tiajn gastojn iu mastro de 
Rohano. Ili lasis ĉe via pordo armilojn, kiuj samvaloras kiel 
multaj mortemuloj, eĉ plej potencaj. Grizas iliaj vestaĵoj, ĉar 
vestis ilin la elfoj, kaj tiel ili trapasis la ombron de grandaj 
danĝeroj ĝis via halo. 

— Do estas vere, kiel raportis Eomero, ke vi ligiĝis kun la 
Sorĉistino de la Ora Arbaro, ĉu? — diris Vermlango. — Tio ne 
estas miriga: araneaĵoj da trompo ĉiam estis teksitaj en 
Dvimordeno. 

Gimlio faris unu paŝon antaŭen, sed subite li sentis la 
manon de Gandalfo kroĉiĝi al lia ŝultro, kaj li haltis starante 
rigida kiel ŝtono: 



En Dvimorden', en Lorieno 
maloftis homa trapromeno, 
malofte mortemuloj vidis 
la lumon kies bril' egidis. 

Galadriel'! Galadriela! 

Tre klaras akve via ŝvelo; 
la stel' en via mano blankas; 
folioj, tero, ja senmankas 
en Dvimorden', en Lorieno 
pli bele ol la homkompreno. 

Tiel Gandalfo mallaŭte kantis, kaj poste li subite ŝanĝiĝis. 
Flankenĵetinte sian ĉifonan mantelon li stariĝis kaj ne plu 
apogissin persia bastono; kaj li parolis pervoĉo klara kaj 
malvarma. 

— Saĝuloj parolas nur pri tio, kion ili konas, Grimo, filo de 
Galmodo. Malsprita vermo vi fariĝis. Sekve silentu kaj retenu 
vian forkan langon malantaŭ la dentoj. Mi trapasis fajron kaj 
morton ne por vortskermi per ruzaĵoj kun servisto ĝis la 
fulmo trafos. 

Li levis sian bastonon. Aŭdiĝis tondrobato. La sunlumo 
estingiĝis ĉe la orientaj fenestroj; la tuta halo iĝis malluma 
kiel nokto. La fajro malardis je sordinita braĝo. Nur Gandalfo 
estis videbla, staranta blanka kaj alta antaŭ la nigrigita 
fajrujo. 

En la malhelo oni aŭdis la siblon de I' voĉo de Vermlango: 

— Ĉu mi ne konsilis al vi, mastro, malpermesi lian bastonon? 
Tiu stultulo Hamo perfidis nin! 


Vidiĝis flagro, kvazaŭ fulmo trabreĉus la tegmenton. Poste 
ĉio estis silenta. Vermlango dissterniĝis survizaĝe. 



— Nun Teodeno, filo de Tengelo, ĉu vi aŭskultos min? — diris 
Gandalfo. — Ĉu vi petas helpon? — Li levis sian bastonon kaj 
indikis altan fenestron. Tie la mallumo ŝajnis heliĝi, kaj tra la 
fendo videblis, alte kaj fore, peco da brila ĉielo. — Ne ĉio 
estas malluma. Trovu kuraĝon, Mastro de Markio; ĉar pli 
bonan helpon vi ne trovos. Nenian konsilon ni havas por 
malesperantoj. Tamen konsilon mi povus doni kaj vortojn mi 
povus diri al vi. Ĉu vi volas aŭdi ilin? Ili ne estas por ĉies 
oreloj. Mi ordonas, ke vi venu eksteren antaŭ vian pordon kaj 
rigardu ĉirkaŭen. Tro longe vi sidadis en ombroj kaj fidis al 
torditaj rakontoj kaj oblikvaj instigoj. 

Malrapide Teodeno lasis sian tronon. Malforta lumo ekkreskis 
denove en la halo. La virino hastis al la flanko de la reĝo, 
kaptante lian brakon, kaj per hezitemaj paŝoj la maljunulo 
depodiiĝis kaj trapaŝis mutece la halon. Vermlango restis 
kuŝanta sur la planko. Ili alvenis la pordon kaj Gandalfo 
frapis: 

— Malfermu! La Mastro de Markio elvenas! 

La pordoklapoj malferme ruliĝis kaj enfajfis akra aero. Vento 
blovis ĉe la monteto. 

— Sendu viajn gardistojn al la ŝtupara subo, — diris 
Gandalfo. — Kaj vi, damo, lasu lin por iom da tempo kun mi. 
Mi prizorgos lin. 

— Iru, Eovina, fratina filino! — diris la maljuna reĝo. — La 
tempo de timo jam pasis. 

La virino turniĝis kaj reiris malrapide en la domon. 
Trapasante la pordon ŝi retrorigardis. Serioza kaj pensema 
estis ŝia rigardo, dum ŝi rigardis la reĝon kun friska kompato 
en la okuloj. Tre bela estis ŝia vizaĝo, kaj ŝiaj longaj haroj 
similis riveron el oro. Gracila kaj alta ŝi estis en sia blanka 
robo ĉirkaŭita de arĝento; sed forta ŝi ŝajnis kaj senceda kiel 



ŝtalo, filino de reĝoj, Tiel Aragorno la unuan fojon en plena 
taglumo vidis Eovinan, damon de Rohano, kaj taksis ŝin 
belega, belega kaj frida, kiel mateno de pala printempo, 
ankoraŭ ne viriniĝinta. Kaj ŝi nun subite konsciiĝis pri li: alta 
heredanto de reĝoj, saĝa pro multaj vintroj, grizmantela, 
kaŝanta potencon kiun ŝi tamen sentis. Dum momento ŝtone 
senmova ŝi staris, poste turniĝinte rapide ŝi estis for. 

— Nun, mastro, — diris Gandalfo, — rigardu vian landon! 
Spim denove la liberan aeron! 

El la portiko supre de la alta teraso ili povis vidi post la rojo 
la verdajn kampojn de Rohano fadantaj al dista grizo. 
Kurtenoj da ventblovata pluvo suben oblikvis. La ĉielo supre 
kaj okcidente ankoraŭ malhelis pro tondro, kaj fora fulmo 
flagris inter la pintoj de kaŝitaj montetoj. Sed la vento jam 
blovis el la nordo, kaj la ŝtormo veninta el la oriento estis 
forpasanta, forruliĝanta suden al la maro. Subite tra ŝirtruo 
en la nuboj malantaŭ ili strio da sunlumo ponardis 
malsupren. 

La falantaj pluvoj glimis arĝente, kaj malproksime la rivero 
ekbriletis kiel muara vitro. 

— Ne estas tiel mallume ĉi tie, — diris Teodeno. 

— Ne, — diris Gandalfo. — Kiel ankaŭ maljuneco ne ŝarĝas 
viajn ŝultrojn tiom peze, kiom deziras iuj, ke vi sentu. Forĵetu 
vian apogilon! 

El la mano de I' reĝo la nigra bastono falis klake sur la 
ŝtonojn. Li rektigis sin, malrapide kiel homo rigida pro longa 
kurbiĝo al teda tasko. Jam alta kaj rekta li staris, kaj liaj 
okuloj bluis, dum li rigardis la malfermiĝintan ĉielon. 

— Malhelaj estis miaj revoj lastatempe, — li diris, — sed mi 
sentas min kvazaŭ nove vekiĝinta. Mi jam volas, ke vi 



venintus pli frue, Gandalfo. Ĉar mi timas, ke vi venis tro 
malfrue, nurporspekti la lastajn tagojn de mia domo. Ne 
longe jam staros la alta halo, konstruita de Brego, filo de 
Eorlo. Fajro voros la altan sidejon. Kion fari? 

— Multon, — diris Gandalfo. — Sed unue venigu Eomeron. 

Ĉu mi ne prave konjektas, ke vi enkarcerigis lin laŭ konsilo 
de Grimo, kiun ĉiuj krom vi nomas Vermlango? 

— Vere, — diris Teodeno. — Li ribelis kontraŭ miaj ordonoj 
kaj mortminacis Grimon en mia halo. 

— Oni povas ami vin kaj tamen ne ami Vermlangon aŭ ties 
konsilojn, — diris Gandalfo. 

— Povas esti. Mi agos laŭ via peto. Voku Hamon al mi. Ĉar li 
pruviĝis nefidinda kiel pordgardisto, li fariĝu mesaĝisto. 
Kulpulo venigos al juĝado kulpulon, — diris Teodeno, kaj lia 
voĉo estis severa, tamen li rigardis Gandalfon kaj ridetis, kaj 
kiam li tion faris multaj zorgosulketoj forglatiĝis kaj ne 
revenis. 

Kiam Hamo estis vokita kaj foriris, Gandalfo gvidis Teodenon 
al ŝtona seĝo kaj poste sidigis sin antaŭ la reĝo sur la plej 
supra ŝtupo. Aragorno kaj ties kunuloj staris proksime. 

— Mankas tempo rakonti ĉion, kion vi devus aŭdi, — diris 
Gandalfo. — Tamen se mia espero ne estos trompita, venos 
okazo postnelonge kiam mi povos paroli pli abunde. Vidu! Vi 
eniris danĝeron pli grandan eĉ ol la ruzo de Vermlango 
kapablus teksi en viajn revojn. Sed jen! Vi ne plu revas. Vi 
vivas. Gondoro kaj Rohano ne staras solaj. La malamiko 
estas pli forta ol ni scias taksi, tamen ni havas esperon kiun 
li ne divenis. 

Rapide nun Gandalfo paroladis. Lia voĉo estis mallaŭta kaj 
kaŝema, kaj neniu krom la reĝo aŭdis tion, kion li diris. Sed 



ĉiam dum li parolis, lumo brilis pli hele en la okuloj de 
Teodeno, kaj fine li stariĝis de la seĝo ĝis sia plena kresko, 
kaj Gandalfo estis apud li, kaj kune ili elrigardis de tiu alta 
loko orienten. 

— Vere, — diris Gandalfo, jam per la voĉo laŭta, akra kaj 
klara, — tiuvoje troviĝas nia espero, kie sidas nia plej granda 
timo. La sorto ankoraŭ pendas perfadeno. Tamen ankoraŭ 
restas espero, se nur ni povos stari nevenkitaj dum iomete 
da tempo. 

Nun ankaŭ la aliaj turnis sian rigardon orienten. Trans la 
disigajn leŭgojn da tero, tre foren ili rigardis ĝis la rando de 
r vidpovo, kaj espero kaj timo pluportis iliajn pensojn trans 
malhelajn montojn ĝis la Lando de la Ombro. Kie nun estis la 
Ringoportanto? Kiel maldika estis la fadeno, per kiu la sorto 
ankoraŭ pendis! ŝajnis al Legolaso, streĉanta siajn forvidajn 
okulojn, ke li ekvidas ekbrilon de blanko: eble tre 
malproksime la sunlumo flagretas sur pinaklo de la Turego 
Garda. Kaj eĉ pli fore, senfine neatingebla kaj tamen aktuala 
minaco, estis eta flamlango. 

Malrapide Teodeno residiĝis, kvazaŭ laceco ankoraŭ 
baraktus por regi lin kontraŭ la volo de Gandalfo. Li turniĝis 
kaj rigardis sian domegon. 

— Ve! — li diris, — ĉar jenaj misaj tagoj estas miaj, kaj venas 
dum mia maljunaĝo anstataŭ tiu trankvilo, kiun mi meritas. 
Ve pri Boromiro la brava! La junaj pereas kaj la maljunaj 
restadas, velkantaj. — Li kroĉis siajn genuojn per siaj faltitaj 
manoj. 

— Viaj fingroj pli bone memorus sian iaman potencon, se ili 
kroĉus glavtenilon, — diris Gandalfo. 


Teodeno stariĝis kaj metis manon al sia flanko; sed neniu 
glavo pendis ĉe lia zono. — Kien Grimo formetis ĝin? — li 



murmuris subvoĉe. 


— Akceptu tiun ĉi, kara estro! — diris klara voĉo. — Gi estis 
ĉiam je via servo. — Du viroj estis malantaŭe, venintaj 
supren laŭ la ŝtuparo kaj nun staris je kelkaj paŝoj de la 
supro. Eomero estis tie. Neniu kasko estis sur lia kapo, 
mankis maŝkiraso sur lia brusto, sed en la mano li tenis 
elingigitan glavon; kaj genuante li proponis la tenilon al sia 
mastro. 

— Kiel okazas tio ĉi? — diris Teodeno severe. Li turnis sin al 
Eomero, kaj la viroj mire rigardis lin, starantan jam fiere kaj 
rekte. Kie estis la maljunulo, kiun ili lasis kaŭranta sur sia 
seĝo aŭ apoganta sin per la bastono? 

— Jen mia faro, mastro, — diris Hamo tremante. — Mi 
komprenis, ke Eomero estis liberigota. Tiom da ĝojo plenigis 
mian koron, ke eble mi eraris. Tamen, ĉar li estis denove 
libera kaj estas Marŝalo de Markio, mi alportis lian glavon laŭ 
lia ordono. 

— Por meti ĝin ĉe viajn piedojn, mia mastro, — diris Eomero. 
Dum momenta silento Teodeno staris rigardante suben al 
Eomero, dum tiu plu genuis antaŭ li. Neniu el ambaŭ 
moviĝis. 

— Ĉu vi ne volas akcepti la glavon? — diris Gandalfo. 
Malrapide Teodeno etendis sian manon. Kiam liaj fingroj 
kroĉis la tenilon, ŝajnis al la rigardantoj, ke firmo kaj forto 
revenis al lia maldika brako. Subite li levis la klingon kaj 
svingis ĝin briletantan kaj fajfantan en la aero. Poste li eligis 
laŭtan krion. Lia voĉo sonoris klare, kiam li ĉantis en la 
lingvo de Rohano vokon al sinarmado: 

Leviĝu, leviĝu, Teodenaj rajdantoj! 

Bravo vekiĝas, morn' oriente. 

Selu ĉevalojn, sonu la kornoj! 



Ek, Eorlidoj! 


La gardistoj, supozante sin alvokitaj, suprensaltis laŭ la 
ŝtuparo. Ili rigardis mirigite sian mastron, kaj poste 
samtempe elingigis siajn glavojn kaj kuŝigis ilin antaŭ liaj 
piedoj. 

— Ordonu al ni! — ili diris. 

— Westu Theoden hal! — kriis Eomero. — Gojigas nin vidi, ke 
vi reeniras vian propraĵon. Neniam plu estos dirate, 

Gandalfo, ke vin akompanas nur malbono! 

— Reprenu vian glavon, Eomero, fratina filo! — diris la reĝo. 

— Iru, Hamo, serĉi mian propran glavon! Grimo havas ĝin en 
sia prizorgo. Aligu ankaŭ lin al mi. Nu, Gandalfo, vi diris, ke 
vi havas konsilon transdonotan. Kion vi konsilas? 

— Vi mem jam plenumis ĝin, — respondis Gandalfo. — Fidi al 
Eomero prefere ol al homo kurbmensa. Forĵeti bedaŭron kaj 
timon. Fari agon necesan. Ĉiu viro rajdkapabla estu tuj 
sendita okcidenten, kiel Eomero konsilis: ni devos unue 
pereigi la minacon de Sarumano dum restas tempo. Se ni 
malsukcesos, ni venkiĝos. Se ni sukcesos — tiam ni frontos 
la postan taskon. Dume via popolo postlasata, la virinoj, 
infanoj kaj gemaljunuloj, devusfuĝi al la rifuĝejoj, kiujn vi 
havas en la montaro. Ĉu tiuj ne estis pretigitaj ĝuste por tia 
misa tago, kia la jena? Ili kunprenu provianton, sed ne 
prokrastu nek ŝarĝu sin per trezoroj egaj aŭ etaj. Iliaj vivoj 
estas minacataj. 

— Tiu konsilo nun ŝajnas al mi bona, — diris Teodeno. — Mia 
tuta popolo pretiĝu! Sed vi, miaj gastoj — vere vi diris, 
Gandalfo, ke la ĝentileco de mia halo reduktiĝis. Vi rajdis tra 
la nokto, kaj la mateno triviĝas. Vi havis nek dormon, nek 
nutraĵon. Gastodomo estos pretigita: tie vi dormos post 
manĝado. 



— Ne, reĝo, — diris Aragorno. — Ankoraŭ ne ripozos la 
lacegaj. La viroj de Rohano devos elrajdi hodiaŭ, kaj ni 
rajdos kun ili: hakilo, glavo kaj pafarko. Ni kunportis ilin ne 
por apogi al via muro, Mastro de Markio. Kaj mi promesis al 
Eomero, ke lia kaj mia glavoj estos elingigitaj kune. 

— Jam efektive venko espereblas! — diris Eomero. 

— Espereblas, jes, — diris Gandalfo. — Sed Isengardo fortas. 
Kaj aliaj danĝeroj ĉiam proksimiĝas. Ne prokrastu, Teodeno, 
post nia foriro. Gvidu viajn homojn rapide al la sekurejo 
Dunharo en la montaro! 

— Ne, Gandalfo! — diris la reĝo. — Vi subtaksas vian 
kuraclerton. Ne okazos tiele. Mi mem iros al la milito, por 
perei se necese ĉe la batalfronto. Tiel mi dormos pli 
kontente. 

— Tial eĉ malvenko de Rohano estos glora en la kantoj, 

— diris Aragorno. La apudstarantaj armitoj kunligis siajn 
armilojn, kriante: 

— La Mastro de Rohano rajdos! Ek Eorlidoj! 

— Sed via popolo devos ne esti samtempe sen armiloj kaj 
sen paŝtisto, — diris Gandalfo. — Kiu gvidos ilin kaj regos ilin 
anstataŭ vi? 

— Mi pripensos tion antaŭ ol foriri, — respondis Teodeno. 

— Jen venas mia konsilisto. 

Tiumomente Hamo revenis el la halo. Malantaŭ li, 
timvringate inter du viroj, venis Grimo la Vermlanga. Lia 
vizaĝo tre blankis. Liaj okuloj palpebrumis pro la sunlumo. 
Hamo genuis kaj etendis al Teodeno longan glavon en ingo 
ore agrafita kaj inkrustita je verdaj gemoj. 



— Mastro, jen Herugrimo, via antikva glavo, — li diris. — Gi 
estas trovita en lia kesto. Malvolonte li transdonis la 
ŝlosilojn. Multaj aliaj aferoj enestas, kiujn perdis aliuloj. 

— Vi mensogas, — diris Vermlango. — Tiun ĉi glavon 
transdonis al mia prizorgo via mastro. 

— Kaj nun li repostulas ĝin de vi, — diris Teodeno. — Ĉu tio 
malplaĉas al vi? 

— Certe ne, mastro, — diris Vermlango. — Mi zorgas pri vi kaj 
la viaj laŭ mia kapablo. Sed ne lacigu vin, nek trostreĉu vian 
forton. Permesu al aliaj pritrakti tiujn ĉi ĝenajn gastojn. Via 
manĝaĵo estas surtabligota. Ĉu vi ne volas iri tien? 

— Mi volas, — diris Teodeno. — Kaj manĝaĵo por miaj gastoj 
estu surtabligota apud mi. La armeo rajdos hodiaŭ. Elsendu 
la heroldojn! Ili kunvoku ĉiujn, kiuj loĝas ĉirkaŭe! Ĉiuj viroj 
kaj fortaj junuloj kapablaj porti armilojn, ĉiuj 
ĉevalposedantoj estu pretaj sursele ĉe la pordo antaŭ la dua 
horo post tagmezo! 

— Kara mastro! — kriis Vermlango. — Guste tion mi 
antaŭtimis. Tiu sorĉisto envultis vin. Ĉu neniu postrestos por 
defendi la Oran Palacon de viaj prapatroj kaj ĉiujn viajn 
trezorojn? Neniu porgardi la Mastron de Markio? 

— Se tio estas envulto, — diris Teodeno, — ĝi ŝajnas al mi pli 
sana ol via flustrado. Via medicina arto postnelonge 
marŝigus min kvarpiede kvazaŭ besto. Ne, eĉ unu ne 
postrestos, eĉ ne Grimo. Ankaŭ Grimo rajdos. Iru! Vi ankoraŭ 
disponas tempon por senrustigi vian glavon. 

— Kompatu min, mastro! — plorplendis Vermlango, peteme 
kuŝante sur la tero. — Kompatu tiun, kiu triviĝis servante 
vin. Ne sendu min for de via flanko! Almenaŭ mi apogos vin, 
kiam foriros ĉiuj aliaj. Ne forsendu vian fidelan Grimon! 



— Vi havas mian kompaton, — diris Teodeno. — Kaj mi ne 
forsendas vin de mia flanko. Mi mem iros militi kun miaj 
viroj. Mi ordonas, ke vi akompanu min kaj pruvu vian 
fidindecon. 

Vermlango rigardis po unu la vizaĝojn. En liaj okuloj vidiĝis 
mieno de persekutata besto serĉanta breĉon en ringo de 
malamikoj. Li lekis siajn lipojn per longa pala lango. 

— Tian decidon oni eble atendus de reĝo el la domo de 
Eorlo, malgraŭ lia maljuneco, — li diris. — Sed tiuj, kiuj 
sincere amas lin, volus malŝarĝi liajn velkajn jarojn. Tamen 
mi konstatas, ke tro malfrue mi venis. Aliaj, kiujn la morto de 
mia mastro eble malpli dolorigus, jam persvadis lin. Sed mi 
ne povas malfari ties faron, aŭskultu min almenaŭ ĉi-rilate, 
mastro! lu konanta vian menson kaj honoranta viajn 
ordonojn devus resti en Edoraso. Nomu fidindan kuratoron. 
Permesu, ke via konsilisto Grimo prizorgu ĉiujn aferojn ĝis 
via reveno; kaj mi preĝas, ke tion ni vidu, kvankam neniu 
saĝulo taksos ĝin probabla. 

Eomero ridis: 

— Kaj se tiu pledo ne liberigos vin de la milito, plej nobla 
Vermlango, — li diris, — kiu posteno malpli honora estus 
akceptebla de vi? Ĉu porti sakon da farano supren en la 
montaron, se iu konfidus tion al vi? 

— Ne, Eomero, vi ne plene komprenas la menson de mastro 
Vermlango, — diris Gandalfo, direktante sur lin sian pikan 
rigardon. — Li estas aŭdaca kaj ruza. Ankaŭ nun li ludas 
danĝeran ludon kaj gajnas poentojn. Horojn de mia valora 
tempo li jam malŝparis. Suben, serpento! — li subite diris 
per terura voĉo. — Suben sur la ventron! Kiom da tempo 
pasis, post kiam Sarumano vin aĉetis? Kio estis la prezo 
promesita? Kiam ĉiuj viroj estus mortaj, vi estus elektonta 



vian porcion de la trezoro kaj ricevonta la virinon, kiun vi 
deziras, ĉu? Tro longe vi rigardis ŝin el sub la palpebroj kaj 
hantis ŝiajn paŝojn. 

Eomero kroĉis sian glavon. 

— Tion mi jam sciis, — li murmuris. — Pro tio mi pli frue 
mortigus lin, malatentante la leĝon de la halo. Sed ekzistas 
aliaj kialoj. — Li paŝis antaŭen, sed Gandalfo haltigis lin 
mansigne. 

— Eovina estas jam sufiĉe sekura, — li diris. — Sed vi, 
Vermlango, faris vian eblon por via vera mastro. Almenaŭ 
iom da kompenso vi meritas. Tamen Sarumano emas 
preteratenti siajn interkonsentojn. Mi konsilas, ke vi iru 
rapide kaj memorigu lin antaŭ ol li forgesos vian fidelan 
servon. 

— Vi mensogas, — diris Vermlango. 

— Tiu vorto aŭdiĝas tro ofte kaj tro facile ĉe viaj lipoj, — diris 
Gandalfo. — Mi ne mensogas. Vidu, Teodeno, jen estas 
serpento! Sendanĝere vi ne povos kunpreni ĝin, nek vi 
povos lasi ĝin malantaŭe. Mortigi ĝin estus juste. Sed ĝi ne 
estis ĉiam tia, kia ĝi nun estas. lam ĝi estis homo kaj servis 
vin siamaniere. Donu al li ĉevalon kaj li iru tuj, kien ajn li 
elektos. Laŭ lia elekto vi juĝos lin. 

— Ĉu vi aŭdas tion, Vermlango? — diris Teodeno. — Jen via 
elekto: rajdi kun mi al la milito, kaj ni vidu en batalo, ĉu vi 
estas lojala; aŭ iri tuj kien ajn vi deziras. Sed poste, se iam ni 
rerenkontiĝos, mi ne estos kompatema. 

Malrapide Vermlango stariĝis. Li rigardis ilin per siaj 
duonfermitaj okuloj. Laste li trarigardis la vizaĝon de 
Teodeno kaj malfermis sian buŝon kvazaŭ parolonte. Sed 
subite li rektigis sin. Liaj manoj moviĝis. Liaj okuloj ekflagris. 



En ili estis tia malico, ke homoj forpaŝis de li. Li nudigis siajn 
dentojn; poste kun sibla spiro li kraĉis antaŭ la piedojn de la 
reĝo kaj, saltinte flanken, li fuĝis malsupren laŭ la ŝtuparo. 

— Sekvu lin! — dirisTeodeno. — Atentu, ke li al neniu 
malutilu, sed nek vundu, nek malhelpu lin. Donu al li 
ĉevalon, se li deziros. 

— Kaj se iu konsentos porti lin, — diris Eomero. 

Unu el la gardistoj kuris suben laŭ la ŝtuparo. Alia iris al la 
puto funde de la teraso kaj plenigis per akvo sian kaskon. 

Per ĝi li purigis la ŝtonojn, kiujn Vermlango fimakulis. 

— Nu, miaj gastoj, venu! — diris Teodeno. — Venu akcepti 
tiun refreŝigaĵon, kiun permesas la neceso rapidi. 

Ili reiris en la domegon. Jam ili aŭdis sube en la urbo kriadon 
de la heroldoj kaj blovadon de militaj kornoj. Ĉar la reĝo 
estis elrajdonta tiel baldaŭ, kiel povis armiĝi kaj kunveni la 
viroj de la urbo kaj proksimaj loĝantoj. 

Ĉe la reĝa tablo sidis Eomero kaj la kvargastoj, kaj ankaŭ tie 
servis la reĝon la damo Eovina. Ili manĝis kaj trinkis rapide. 
La aliaj silentis, dum Teodeno pridemandis Gandalfon pri 
Sarumano. 

— Kiu povas diveni, kiam komenciĝis liaj perfidoj? — diris 
Gandalfo. — Li ne ĉiam estis malbonema. Mi ne dubas, ke 
iam li estis amiko de Rohano; kaj eĉ kiam lia koro pli 
malardiĝis, li trovis vin ankoraŭ utila. Sed jam delonge li 
komplotis por ruinigi vin, portante maskon de amikeco, ĝis li 
estos preta. Dum tiuj jaroj la tasko de Vermlango facilis, kaj 
ĉio, kion vi faris, estis senprokraste konata en Isengardo; ĉar 
via lando estis malfermita kaj fremduloj venis-iris. Kaj ĉiam 
la flustrado de Vermlango estis en viaj oreloj venenante 
viajn pensojn, fridigante vian koron, malfortigante viajn 



membrojn, dum aliaj spektis kaj povisfari nenion, ĉarvia 
volo estis sub lia kuratoreco. 

» Sed kiam mi eskapis kaj avertis vin, tiam ŝiriĝis la masko 
antaŭ tiuj, kiuj kapablis vidi. Post tio Vermlango ludis 
danĝere, ĉiam klopodante prokrastigi vin, por malhelpi 
amasigon de via plena potenco. Li estis ruza: malakrigante 
la homan singardemon, aŭ prilaborante la homajn timojn, 
laŭ postuloj de la okazaĵo. Ĉu vi memoras, kiel avide li urĝis, 
ke neniu estu sendota por sencela ĉasado norden, ĉar la tuja 
danĝero estis en la okcidento? Li persvadis vin malpermesi 
al Eomero persekuti la kaperantajn orkojn. Se Eomero ne 
malobeus la voĉon de Vermlango parolantan per via buŝo, 
tiuj orkoj jam atingus Isengardon, alportinte grandan 
valoraĵon. Efektive, netiun valoraĵon, kiun Sarumano 
deziras antaŭ ĉio, sed almenaŭ du anojn de mia kunularo, 
partoprenantojn en sekreta espero pri kiu eĉ al vi, mastro, mi 
ne povas ankoraŭ paroli malkaŝe. Ĉu vi kuraĝas pensi pri tio, 
kion ili eble nun suferus, aŭ pri kio Sarumano eble nun 
lernus por detrui nin? 

— Mi ŝuldas multon al Eomero, — diris Teodeno. — Fidela 
koro povas havi impulsan langon. 

— Diru ankaŭ, — diris Gandalfo, — ke laŭ kurbaj okuloj la 
vero povas vidigi vizaĝon torditan. 

— Efektive miaj okuloj estis preskaŭ blindaj, — diris 
Teodeno. — Pleje mi ŝuldas al vi, mia gasto. Denove vi venis 
ĝustatempe. Mi volas doni al vi donacon antaŭ ol ni iros, laŭ 
via propra elekto. Necesas nur nomi ion ajn, kio estas mia. 

Mi rezervas nur mian glavon. 

— Ĉu mi venis ĝustatempe aŭ ne, estas ankoraŭ konstatota, 

— diris Gandalfo. — Sed rilate vian donacon, mastro, mi 
elektos tiun, kiu konvenas al mia bezono: rapida kaj fidinda. 



Donu al mi Ombrofakson! Antaŭe ĝi estis nur pruntedonita, 
se tion oni rajtas nomi pruntedono. Sed nun mi rajdos ĝin en 
grandan danĝeron, direktante arĝenton kontraŭ nigron: mi 
ne volus riski ion, kio ne estus mia. Kaj jam ekzistas ama ligo 
inter ni. 

— Vi elektas bone, — diris Teodeno, — kaj mi donacas ĝin 
nun kun plezuro. Tamen ĝi estas granda donaco. Neniu 
ekzistas simila al Ombrofakso. En ĝi revenis unu el la 
potencaj rajdbestoj de la pratempo. Neniu tia revenos 
estonte. Kaj al vi, miaj ceteraj gastoj, mi proponos tiajn aĵojn, 
kiaj troveblas en mia armilejo. Glavojn vi ne bezonas, sed 
troviĝas kaskoj kaj maŝkirasoj lerte kreitaj, donacoj al miaj 
prapatroj el Gondoro. Elektu inter ili antaŭ ol ni iros, kaj ili 
servu vin bone! 

Nun venis viroj portante militvestaĵojn el la reĝa provizo, kaj 
ili vestis Aragornon kaj Legolason per brilaj maŝkirasoj. 
Ankaŭ kaskojn ili elektis kaj rondajn ŝildojn: iliaj bosoj estis 
kovritaj de oro kaj geminkrustitaj, verdaj, ruĝaj kaj blankaj. 
Gandalfo prenis neniun armaĵon; kaj Gimlio ne bezonis 
maŝkirason eĉ se estus trovebla unu konvena al lia staturo, 
ĉar inter la provizoj de Edoraso troveblis neniu kiraso farita 
pli bone ol lia mallonga brustarmaĵo, forĝita sub la Monto en 
la Nordo. Sed li elektis ĉapon el fero kaj ledo, kiu bone 
alĝustiĝis al lia ronda kapo; kaj ankaŭ malgrandan ŝildon li 
prenis. Gi surhavis la kurantan ĉevalon, blankan surverdo, 
kiu estis la emblemo de la domo de Eorlo. 

— Ĝi gardu vin bone! — diris Teodeno. — Gi estas farita por 
mi en la tempo de Tengelo, dum mi estis ankoraŭ knabo. 

Gimlio riverencis. 

— Mi fieras, Mastro de Rohano, porti vian insignon, — li diris. 

— Efektive, mi preferus porti ĉevalon ol esti ĉevale portata. 



Mi pli ŝatas miajn piedojn. Sed eble mi alvenos ĝustatempe 
tien, kie mi povos stari kaj batali. 

— Povos esti tiel, — diris Teodeno. 

Nun la reĝo stariĝis, kaj tuj Eovina venis antaŭen portante 
vinon. 

— Ferthu Theoden Hal! — ŝi diris. — Ricevu nun tiun ĉi 
pokalon kaj trinku en feliĉa horo. Sanon al vi iranta kaj 
venonta! 

Teodeno trinkis el la pokalo kaj poste ŝi proponis ĝin al la 
gastoj. Starante antaŭ Aragorno ŝi subite paŭzis kaj rigardis 
lin, kaj ŝiaj okuloj brilis. Li subenrigardis al ŝia bela vizaĝo 
kaj ridetis; sed kiam li prenis la pokalon, lia mano tuŝis la 
ŝian, kaj li sciis, ke ŝi tremetas pro la tuŝo. 


— Saluton, Aragorno, filo de Aratorno! — ŝi diris. 

— Saluton, Damo de Rohano! — li respondis, sed lia vizaĝo 
estis jam zorgoplena kaj li ne ridetis. 

Kiam ĉiuj estis trinkintaj, la reĝo trairis la halon ĝis la pordo. 
Tie la gardistoj atendis lin kaj staris heroldoj, kaj ĉiuj princoj 
kaj ĉefoj estis kunvenintaj, kiuj restis en Edoraso aŭ loĝis 
proksime. 

— Vidu! Mi eliras kaj ŝajnas probable, ke ĝi estos mia lasta 
elrajdo, — diris Teodeno. — Infanon mi ne havas. Teodredo, 
mia filo, estas mortigita. Mi nomas Eomeron, filon de mia 
fratino, mia heredonto. Se neniu el ambaŭ revenos, tiam 
elektu novan reĝon laŭplaĉe. Sed al iu mi nun devas konfidi 
mian popolon postlasotan, por regi ĝin sur mia loko. Kiu el vi 
konsentos resti? 


Neniu viro parolis. 



— Ĉu neniun vi volas nomi? Al kiu fidas mia popolo? 

— Al la domo de Eorlo, — respondis Hamo. 

— Sed Eomeron mi ne povas malhavi, kaj li ankaŭ ne 
konsentos resti, — diris la reĝo. — Kaj li estas la lasta el tiu 
domo. 

— Eomeron mi ne diris, — respondis Hamo. — Kaj li ne estas 
la lasta. Ekzistas Eovina, filino de Eomundo, lia fratino. Ŝi 
estas sentima kaj bravkora. Ĉiuj amas ŝin. Ŝi agu kiel mastro 
de la eorlidoj, dum ni estos for. 

— Estu tiel, — diris Teodeno. — La heroldoj anoncu al la 
popolo, ke ilin gvidos damo Eovina! 

Poste la reĝo sidiĝis sur seĝon antaŭ la pordo, kaj Eovina 
genuis antaŭ li kaj ricevis de li glavon kaj belforman 
brustarmaĵon. 

— Adiaŭ, fratina filino! — li diris. — Malluma estas la horo, 
tamen eble ni revenos al la Ora Halo. Sed en Dunharo la 
popolo povos longe defendi sin, kaj se la batalo iros mise 
tien venos ĉiuj eskapintoj. 

— Ne parolu tiel! — ŝi respondis. — Jaron mi suferos dum ĉiu 
tago, kiu pasos antaŭ via reveno. — Sed dumparole ŝiaj 
okuloj direktiĝis al Aragorno staranta proksime. 

— La reĝo revenos, — li diris. — Ne timu! Ne okcidente, sed 
oriente atendas nin nia sorto. 

La reĝo descendis laŭ la ŝtuparo kun Gandalfo apude. La 
aliaj sekvis. Aragorno rerigardis, kiam ili proksimiĝis al la 
pordo. Eovina staris sola antaŭ la pordo de la domo supre de 
la ŝtupoj; la glavo estis metita vertikale antaŭ ŝi kaj ŝiaj 



manoj estis metitaj al la tenilo. Ŝi estis jam kirase vestita kaj 
brilis kiel arĝento en la sunlumo. 

Gimlio marŝis apud Legolaso kun hakilo sur sia ŝultro. 

— Nu, finfine ni ekiras! — li diris. — Homoj bezonas multajn 
vortojn antaŭ la agoj. Mia hakilo senpaciencas en miaj 
manoj. Tamen mi ne dubas, ke ĉi tiuj rohananoj estas 
durmanaj, kiam ili ekagas. Malgraŭ tio, jen ne estas tia 
milito, kia konvenas al mi. Kiel mi atingos la batalon? Mi 
volus marŝi kaj ne skuiĝi kiel sako antaŭ la selantaŭaĵo de 
Gandalfo. 

— Sidloko pli sendanĝera ol multaj, mi supozas, — diris 
Legolaso. — Sed sendube Gandalfo volonte submetos vin 
surpieden, kiam komenciĝos la batoj; aŭ Ombrofakso mem. 
Hakilo ne estas taŭga armilo por rajdanto. 

— Kaj gnomo ne estas rajdisto. Ork-nukojn mi volas haki, ne 
razi la kapojn de homoj, — diris Gimlio, frapetante la tenilon 
de sia hakilo. 

Ĉe la pordo ili renkontis grandan viramason, junajn kaj 
maljunajn, ĉiujn prete surselajn. Pli ol milo tie kunvenis. Iliaj 
lancoj estis kiel kreska arbareto. Laŭte kaj ĝoje ili kriis, kiam 
Teodeno venis. luj tenis preta la reĝan ĉevalon Neĝkolaĵo, kaj 
aliaj tenis la ĉevalojn de Aragorno kaj Legolaso. Gimlio staris 
ĝenate, malridante, sed Eomero venis al li kondukante sian 
ĉevalon. 

— Saluton, Gimlio, filo de Gloino! — li kriis. — Mi ankpraŭ ne 
disponis tempon por lerni ĝentilajn parolojn sub via draŝo, 
kiel vi promesis. Sed ĉu ni ne flankenmetu nian kverelon? Mi 
almenaŭ ne parolos denove mise pri la Damo de la Arbaro. 

— Mi forgesos mian koleron por kelka tempo, Eomero, filo de 
Eomundo, — diris Gimlio, — sed se iam vi hazarde vidos la 



Damon Galadriela propraokule, tiam vi devos agnoski ŝin la 
plej bela el la virinoj, aŭ nia amikeco ĉesos. 

— Tiel estu! — diris Eomero. — Sed ĝis tiam pardonu min, 
kaj kiel signo de pardono rajdu kun mi, mi petas. Gandalfo 
estos ĉe la kapo kun la Mastro de Rohano; sed Fajrpiedo, mia 
ĉevalo, portos nin ambaŭ, se vi konsentas. 

— Mi dankas vin tre varme, — diris Gimlio ege kontenta. 

— Mi ĝoje kuniros vin, se Legolaso, mia kamarado, rajtos 
rajdi apud ni. 

— Estos tiel, — diris Eomero. — Legolaso maldekstre kaj 
Aragorno dekstre, kaj neniu aŭdacos kontraŭstari nin! 

— Kie estas Ombrofakso? — demandis Gandalfo. 

— Kuranta sovaĝe sur la herbo, — ili respondis. — Gi 
permesas al neniu homo tuŝi sin. Jen ĝi iras, fore apud la 
vadejo, kiel ombro inter la salikoj. 

Gandalfo fajfis kaj vokis laŭte la nomon de I' ĉevalo, kaj tiu 
en malproksimo flirtigis la kapon kaj henis, kaj, sin turninte, 
sage rapidis al la homamaso. 

— Se la spiro de la okcidenta vento plenigus korpon 
videblan, ĝuste tia ĝi aspektus, — diris Eomero dum la 
ĉevalego alkuris ĝis ĝi ekstaris antaŭ la sorĉisto. 

— La donaco ŝajnas jam donacita, — diris Teodeno. — Sed 
aŭskultu ĉiuj! Jen ĉi tie mi nomas mian gaston Gandalfon 
Grizmantelo, la plej saĝan el konsilistoj, la plej bonvenan el 
vagantoj, princo de Markio, ĉefo de la eorlidoj, dum vivas 
mia parencaro; kaj mi donacas al li Ombrofakson, nobelon 
inter ĉevaloj! 



— Mi dankas vin, reĝo Teodeno, — diris Gandalfo. Poste li 
subite ŝovis malantaŭen sian grizan mantelon kaj 
flankenĵetis sian ĉapelon kaj saltis surseliĝe. Li vestis nek 
kaskon, nek maŝkirason. Liaj neĝecaj haroj flirtis libere en la 
vento; lia blanka robo brilis blindige en la sunlumo. 

— Vidu la Blankan Rajdanton! — kriis Aragorno, kaj ĉiuj 
ripetis la vortojn. 

— Nia Reĝo kaj la Blanka Rajdanto! — ili kriis. — Ek, eorlidoj 
La kornoj sonoris. La ĉevaloj baŭmis kaj henis. Lancoj 
klakegis kontraŭ ŝildoj. Poste la reĝo levis sian manon, kaj 
kun impeto, kiel la subita ekblovo de forta vento, la lasta 
armeo de Rohano ekrajdis tondre al la okcidento. 

Malproksiman sur la ebenaĵo vidis Eovina la ekbrilon de iliaj 
lancoj, dum ŝi staris senmove, sola antaŭ la pordoj de la 
silenta domo. 



7 


Profundaĵo de Helmo 

La suno jam turniĝis okcidenten, kiam ili elrajdis el Edoraso, 
kaj ĝia lumo trafis iliajn okulojn, volvante ĉiujn sinsekvajn 
kampojn de Rohano en ora nebuleto. Ekzistis plandumita 
vojo nord-okcidenten laŭ la antaŭmontetoj de la Blankaj 
Montoj, kaj tiun ili laŭiris supren-suben en verda tereno, 
transirante etajn rapidajn rojojn per multaj travadejoj. Fore 
antaŭe kaj dekstre baŭmis la Nebulecaj Montoj; ĉiam pli 
malhelaj kaj pli altaj ili iĝis kun trapaso de la mejloj. La suno 
malrapide sinkis antaŭ ili. Vespero postsekvis. 

La armeo plu rajdis. Neceso pelis ilin. Timante alveni tro 
malfrue, ili rajdis laŭpove rapide, malofte paŭzante. Rapidaj 
kaj eltenemaj estis la rajdbestoj de Rohano, sed restis multaj 
leŭgoj irendaj. Kvardek leŭgoj kaj pli estis la distanco, laŭ 
flugvojo de birdo, de Edoraso ĝis la Travadejoj de Iseno, kie 
ili esperis trovi la reĝajn soldatojn, kiuj baris la hordojn de 
Sarumano. 

Nokto envolvis ilin. Fine ili haltis por bivaki. Ili jam rajdis 
kvin horojn kaj estis fore sur la okcidenta ebenaĵo, tamen pli 
ol la duono de la vojaĝo ankoraŭ kuŝis antaŭ ili. En granda 
cirklo sub la stelplena ĉielo kaj kreskanta luno ili starigis 
sian bivakon. Ili bruligis neniujn fajrojn, ĉar ili malcertis pri 
la okazaĵoj; sed ili postenigis ringon da surĉevalaj sentineloj, 
kaj skoltoj rajdis fore antaŭen, pasante kvazaŭ ombroj en la 
faldaĵoj de la tero. Pasis la malrapida nokto sen informoj aŭ 
alarmoj. Je I' aŭroro sonoris la kornoj, kaj en malpli ol unu 
horo ili denove ekvojaĝis. 

Ankoraŭ ne estis nuboj superkape, sed pezo estis en la aero; 
estis varmege pli ol kutime tiusezone. La supreniranta suno 
estis vualita, kaj malantaŭ ĝi, sekvante ĝin lante supren sur 



la ĉielo, vidiĝis kreskanta mallumo mornanta ĉirkaŭ la suboj 
de la Nebulecaj Montoj, ombro kiu subenrampis malrapide el 
la Sorĉista Valo. 

Gandalfo retrovenis ĝis kie Legolaso rajdis apud Eomero. 

— Vi havas akran vidpovon de via brava parencaro, 

Legolaso, — li diris, — kaj vi kapablas distingi paseron dis de 
fringo en leŭga malproksimo. Diru al mi, ĉu vi vidas ion tie 
fore en la direkto de Isengardo? 

— Multaj leŭgoj kuŝas intere, — diris Legolaso, tien 
rigardante kaj ombrumante la okulojn persia longa mano. 

— Mi vidas mallumon. En ĝi moviĝas figuroj, grandaj figuroj 
tre malproksime sur la riverbordo; sed kio ili estas, tion mi 
ne povas rekoni. Nek nebuleto nek nuboj venkas miajn 
okulojn: troviĝas ia vualanta ombro kiun iu potenco metas 
sur la landon, kaj ĝi progresas malrapide malfonten. Estas 
kvazaŭ krepusko sub senfinaj arboj fluus malsupren el la 
montoj. 

— Kaj malantaŭ ni venas ŝtormo mem el Mordoro, — diris 
Gandalfo. — La nokto estos nigrega. 

Dum ilia dua rajdotago progresis, la pezo en la aero pliiĝis. 
Posttagmeze la malhelaj nuboj komencis ĝisatingi ilin: 
sombra baldakeno kun grandaj ondantaj randoj makulitaj je 
blindiga lumo. La suno malsupreniris, sangruĝa en fuma 
nebuleto. La lancojn de la rajdistoj pintigis fajro, dum la 
lastaj lumstrioj ĉendis la apikajn fruntojn de la montovertoj 
de Trihirno: jam tre proksimaj ili staris sur la plej norda brako 
de la Blankaj Montoj, tri akr-angulaj kornoj rigardantaj al la 
sunsubiro. Per la lasta ardo ruĝa viroj en la antaŭo vidis 
nigran punkteton, rajdiston rajdantan al ili. Ili haltis 
atendante lin. 



Li venis, viro lacega kun fendita kasko kaj fendita ŝildo. 
Malrapide li elseliĝis kaj staris tie iom da tempo anhelante. 
Finfine li parolis. 

— Ĉu ĉeestas Eomero? — li demandis. — Finfine vi venas, 
sed tro malfrue, kaj kun tro malgranda potenco. La aferoj iris 
malbone, de kiam falis Teodredo. Hieraŭ ni estis retropuŝitaj 
trans Isenon kun grandaj perdoj; multaj pereis dum la 
transiro. Poste dumnokte novaj fortoj venis trans la riveron 
kontraŭ nian bivakon. La tuta Isengardo certe estas 
malplenigita; kaj Sarumano armis la sovaĝajn montaranojn 
kaj paŝtistojn el Dunlando trans la riveroj, kaj ankaŭ tiujn li 
malligis kontraŭ nin. Ni estas venkitaj. La ŝildmuro estis 
breĉita. Erkenbrando el Ŭestfaldo forprenis la virojn, kiujn li 
povis kunigi, al sia fortikaĵo en la Profundaĵo de Helmo. La 
ceteraj estas dispelitaj. Kie estas Eomero? Sciigu lin, ke 
antaŭe estas nenia espero. Li devus reiri al Edoraso antaŭ ol 
la lupoj de Isengardo alvenos tien. 

Teodeno estis sidinta silente, kaŝita al la viro malantaŭ siaj 
gardistoj; nun li urĝis antaŭen sian ĉevalon. 

— Venu, staru antaŭ min, Keorlo! — li diris. — Mi estas ĉi tie. 
La lasta armeo de la eorlidoj elrajdis. Gi ne reiros sen batalo. 

La vizaĝo de I' viro heliĝis pro ĝojo kaj miro. Li rektigis sin. 
Poste li genuis, proponante sian noĉitan glavon al la reĝo. 

— Ordonu min, mastro! — li kriis. — Kaj pardonu min! Mi 
supozis... 

— Vi supozis, ke mi restis en Meduseldo kurbigite kvazaŭ 
maljuna arbo sub vintra neĝo. Tiel estis, kiam vi elrajdis al 
milito. Sed okcidenta vento skuis la branĉojn, — diris 
Teodeno. — Donu al tiu ĉi viro freŝan ĉevalon! Ni rajdu por 
helpi Erkenbrandon! 



Dum Teodeno parolis, Gandalfo rajdis iomete antaŭen, kaj 
tiel li sidis sola, rigardante norden al Isengardo kaj 
okcidenten al la subiranta suno. Nun li revenis. 

— Rajdu, Teodeno! — li diris. — Rajdu al la Profundaĵo de 
Helmo! Ne iru al la Travadejoj de Iseno, kaj ne prokrastu sur 
la ebenaĵo! Mi devas lasi vin provizore. Ombrofakso devas 
nun porti min pro hasta komisio. — Turninte sin al Aragorno, 
Eomero kaj la viroj de la reĝa domanaro, li kriis: — Gardu 
bone la Mastron de Markio ĝis mi revenos. Atendu min ĉe la 
Pordo de Helmo! Adiaŭ! 

Li diris vorton al Ombrofakso, kaj kiel sago el pafarko la 
granda ĉevalo forsaltis. Guste dum oni rigardis li estis for: 
flagro de arĝento en la sunsubiro, vento tra la herbaro, 
ombro kiu foriris kaj pasis el la vidkapablo. Neĝkolaĵo snufis 
kaj baŭmis, avida por sekvi; sed nur rapide fluganta birdo 
povus ĝin ĝisatingi. 

— Kion signifas tio? — diris unu el la gardistoj al Hamo. 

— Ke Gandalfo Grizmantelo devas hasti, — respondis Hamo. 

— Ĉiam li iras-venas neatendite. 

— Vermlango, se tiu ĉeestus, ne trovus malfacile klarigi, 

— diris la alia. 

— Sufiĉe vere, — diris Hamo, — sed miaflanke mi atendos 
ĝis mi vidos denove Gandalfon. 

— Eble vi longe atendos, — diris la alia. 

La armeo nun forturnis sin de la vojo al la Travadejoj de 
Iseno kaj direktis siajn paŝojn al la sudo. Noktiĝis, kaj daŭre 
ili rajdis. La montetoj proksimiĝis, sed la altaj pintoj de 
Trihirno jam malklaris kontraŭ la malheliĝanta ĉielo. Ankoraŭ 
plurajn mejlojn for, aliflanke de la Ŭestfalda Valo, kuŝis 



verda kavaĵo, granda golfo en la montaro, el kiu malfermiĝis 
inter la montetoj interkrutejo. La tiulandaj homoj nomis ĝin 
la Profundaĵo de Helmo, laŭ heroo de I' antikvaj militoj kiu 
starigis tie sian rifuĝejon. Ĉiam pli apike kaj pli mallarĝe ĝi 
serpentumis enen el la nordo sub la ombro de Trihirno, ĝis la 
korvhantataj klifoj leviĝis kvazaŭ potencaj turegoj 
ambaŭflanke, forbarante la lumon. 

Ĉe la Pordo de Helmo, antaŭ la enirejo de la Profundaĵo, estis 
roka kalkano elŝovita de la norda klifo. Tie sur la supraĵo 
staris altaj muroj da antikva ŝtono, kaj ene de ili estis altega 
turo. La homoj diris, ke en la prapasintaj tagoj de la Gondora 
gloro la transmaraj reĝoj konstruis tie la fortikaĵon per manoj 
de gigantoj. Kornburgo ĝi nomiĝis, ĉar korno sonorigita sur 
la turo eĥis en la profundaĵo malantaŭe, kvazaŭ armeoj 
longe forgesitaj militiras el kavernoj sub la montetoj. Ankaŭ 
muron konstruis la prahomoj de Kornburgo ĝis la suda klifo, 
barantan la enirejon al la interkrutejo. Sub ĝi per larĝa 
subirejo elfluis la Profundaĵa Rojo. Ĉirkaŭ la subaĵojn de la 
Kornroko ĝi serpentumis kaj poste fluis en ravineto tra la 
mezo de larĝa verda ebenaĵo malabrupte deklivanta suben 
de la Pordo de Helmo ĝis la ŝtonmuro de Helmo. De tie ĝi 
falis en la Profundan Kavaĵon kaj el tie al la Ŭestfalda Valo. 
Tie en Kornburgo ĉe la Pordo de Helmo nun loĝis 
Erkenbrando — mastro de Ŭestfaldo ĉe la limo de Markio. 
Dum la tagojn malheligis militminaco li, estante saĝa, riparis 
la muron kaj fortigis la fortikaĵon. 

La rajdantoj estis ankoraŭ en la malalta valo antaŭ la enirejo 
de la Kavaĵo, kiam aŭdiĝis krioj kaj kornsonoro de iliaj 
skoltoj, kiuj estis antaŭe. El la mallumo fajfis sagoj. Rapide 
skolto retrorajdis kaj raportis, ke lupaj rajdantoj estis en la 
valo, kaj ke hordo da orkoj kaj sovaĝuloj rapidadas suden el 
la Travadejoj de Iseno kaj ŝajnas celi al la Profundaĵo de 
Helmo. 



— Ni trovis multajn niajn homojn kuŝantaj mortigitaj dum ili 
fuĝis tien, — diris la skolto. — Kaj ni renkontis dispelitajn 
kompaniojn irantaj tien-reen senestre. Kio okazis al 
Erkenbrando, neniu ŝajne scias. Estas tre verŝajne, ke li 
estos ĝisatingita antaŭ ol li povos alveni la Pordon de Helmo, 
se li ankoraŭ ne pereis. 

— Ĉu vidiĝis io rilate al Gandalfo? — demandis Teodeno. 

— Jes, mastro. Multaj vidis maljunulon blankvestitan sur 
ĉevalo pasantan tien-reen tra la ebenaĵo kvazaŭ vento tra la 
herbaro. luj supozis lin Sarumano. Oni diras, ke antaŭ la 
noktiĝo li foriris direkte al Isengardo. Aliaj diras, ke ankaŭ 
Vermlango estis pli frue vidita irante norden kun bando da 
orkoj. 

— Okazos malbone al Vermlango, se Gandalfo trovos lin, 

— diris Teodeno. — Tamen mankas al mi nun ambaŭ miaj 
konsilistoj, la malnova kaj la nova. Sed en tiu ĉi krizo ni ne 
povas pli bone elekti ol pluiri, kiel diris Gandalfo, ĝis la 
Pordo de Helmo, ĉu aŭ ne Erkenbrando estas tie. Ĉu estas 
konate, kiom granda estas la hordo venanta el la nordo? 

— Ĝi estas tre granda, — diris la skolto. — Fuĝanto nombras 
ĉiun malamikon duoble, tamen mi alparolis virojn 
bravkorajn, kaj mi ne dubas, ke la ĉefa fortaĵo de la 
malamikoj estas multoble pli granda ol ĉiuj, kiujn ni havas ĉi 
tie. 

— Do ni agu rapide, — diris Eomero. — Ni trabreĉu tiujn 
malamikojn, kiuj jam troviĝas inter ni kaj la fortikaĵo. 

Ekzistas kavernoj en la Profundaĵo de Helmo, kie centoj 
povas kaŝi sin; kaj sekretaj pasejoj kondukas el tie sur la 
montetojn. 


— Ne fidu al sekretaj pasejoj, — diris la reĝo. — Sarumano 
jam delonge spionesploris tiun ĉi landon. Tamen tiuloke nia 



defendo povos daŭri longe. Ni iru! 


Aragorno kaj Legolaso nun iris kun Eomero en la antaŭo. Plu 
tra la malluma nokto ili rajdis, ĉiam pli malrapide, dum la 
mallumo profundiĝis kaj ilia vojo supreniris suden, pli kaj pli 
alten en la malklarajn faldaĵojn ĉirkaŭ la suboj de la montoj. 
Jen kaj jen ili trafis vagantajn bandojn da orkoj; sed tiuj fuĝis 
antaŭ ol la rajdistoj povis kapti aŭ mortigi ilin. 

— Ne pasos tre longe, mi timas, — diris Eomero, — ĝis la 
alveno de la reĝa armeo estos konata al la estro de niaj 
malamikoj, ĉu Sarumano aŭ kiu ajn komandanto sendita de 
li. 

La rumoro de milito kreskis malantaŭ ili. Nun ili povis aŭdi 
ŝvebantan tra la mallumo sonon de raŭka kantado. Ili 
plugrimpis foren en la Profundan Kavaĵon kiam ili rerigardis. 
Tiam ili vidis torĉojn, sennombrajn punktojn de fajra lumo 
sur la nigraj kampoj malantaŭe, disigitajn kvazaŭ ruĝaj 
floroj, aŭ serpentumantajn supren el la malaltejo laŭ longaj 
flagrantaj linioj. le-tie suprensaltis bruloj pli grandaj. 

— Tio estas hordo granda kaj sekvas nin proksime, — diris 
Aragorno. 

— Ili alportas fajron, — diris Teodeno, — kaj ili bruligas 
survoje fojnaĵojn, kabanojn kaj arbojn. Tiu ĉi valo estis 
fekunda kaj havis multajn domojn. Ve por mia popolo! 

— Se nur la tago estus kaj ni povus rajdi kontraŭ ilin kiel 
ŝtormo el la montaro! — diris Aragorno. — Dolorigas min fuĝi 
antaŭ ili. 

— Ne necesos fuĝi multe pluen, — diris Eomero. — Antaŭe 
ne malproksime jam kuŝas la ŝtonmuro de Helmo, antikva 
fosaĵo kaj remparo strekitaj trans la kavaĵon, kvaronmejlon 



sub la Pordo de Helmo. Tie ni povos turniĝi kaj proponi 
batalon. 

— Ne, ni estas tro malmultaj por defendi la Ŝtonmuron, 

— diris Teodeno. — Gi longas unu mejlon aŭ pli, kaj la breĉo 
en ĝi estas larĝa. 

— Ĉe la breĉo devos stari nia ariergardo, se ni estos 
premitaj, — diris Eomero. 

Nek steloj nek luno estis, kiam la rajdantoj alvenis la breĉon 
en la ŝtonmuro, kie la rojo el supre elfluis kaj apud ĝi pado 
descendis de Kornburgo. La remparo baŭmis subite antaŭ ili, 
alta ombro post malluma puto. Kiam ili alrajdis, alvokis ilin 
sentinelo. 

— La Mastro de Markio rajdas al la Pordo de Helmo, 

— Eomero respondis. — Mi, Eomero, filo de Eomundo, 
parolas. 

— Jen feliĉa novaĵo pli ol niaj esperoj, — diris la sentinelo. 

— Rapidu! La malamiko proksime persekutas vin. 

La armeo trairis la breĉon kaj haltis supre sur la dekliva 
herbaĵo. Ili nun sciiĝis ĝoje, ke Erkenbrando postlasis 
multajn virojn pordefendi la Pordon de Helmo, kaj pli multaj 
poste eskapis tien. 

— Eble ni havas milon kapablan batali surpiede, — diris 
Gamlingo, maljunulo, la estro de la ŝtonmuraj defendantoj. 

— Sed plimulto el ili, kiel mi, spertis tro multajn vintrojn aŭ 
tro malmultajn kiel la jena filo de mia filo. Kia novaĵo pri 
Erkenbrando? Sciigo alvenis hieraŭ ke li retretas ĉi tien kun 
ĉiuj restantaj el la plej bonaj rajdistoj de Ŭestfaldo. Sed li ne 
venis. 



— Mi timas, ke li jam ne venos, — diris Eomero. — Niaj 
skoltoj akiris neniom da informoj pri li, kaj la malamikoj 
plenigas la tutan valon malantaŭ ni. 

— Mi volus ke li estu eskapinta, — diris Teodeno. — Li estas 
potenculo. En li revivis la braveco de Helmo la Martelmana. 
Sed ni ne povas atendi lin ĉi tie. Ni devos nun reloki nian 
tutan forton malantaŭ la murojn. Ĉu vi estas bone provizitaj? 
Ni kunportas malmulte da provizaĵo, ĉar ni elrajdis al aperta 
batalo, ne al sieĝo. 

— Malantaŭ ni en la kavernoj de I' Profundaĵo estas tri 
kvaronoj el la popolo Ŭestfalda, maljunaj kaj junaj, infanoj 
kaj virinoj, — diris Gamlingo. — Sed ankaŭ granda kvanto da 
nutraĵo, kaj multaj bestoj kaj ties furaĝo, estas tie 
kunmetitaj. 

— Estas bone, — diris Eomero. — Oni bruligas aŭ forrabas 
ĉion restintan en la valo. 

— Se ili venos marĉandi pri niaj varoj ĉe la Pordo de Helmo, 
ili pagos altan prezon, — diris Gamlingo. 

La reĝo kaj ties rajdistoj pluiris. Antaŭ la digvojo, kiu 
transiris la rojon, ili elseliĝis. En longa spaliro ili kondukis 
siajn ĉevalojn supren laŭ la taluso kaj eniris tra I' pordoj de 
Kornburgo. Tie oni bonvenigis ilin kun ĝojo kaj renoviĝinta 
espero; ĉar jam ĉeestis sufiĉaj viroj por postenigi kaj la 
burgon kaj la barilon. 

Rapide Eomero starigis pretaj siajn virojn. La reĝo kaj ties 
domanaro estis en Kornburgo, kaj tie estis ankaŭ multaj 
Ŭestfaldaj viroj. Sed sur la Profundaĵa Muro kaj ties turo, kaj 
malantaŭ ĝi, Eomero starigis la pliparton de la batalontoj 
kiujn li disponis, ĉar tie la defendo ŝajnis pli dubinda, se la 
atako estus obstina kaj multnombra. La ĉevalojn oni 
kondukis foren tra la Profundaĵo kun tia gardo kia eblis. 



La Profundaĵa Muro altis dudek futojn, kaj estis tiel dika ke 
kvar homoj povis marŝi flankon ĉe flanko sur ĝia supro, 
ŝirmitaj de parapeto trans kiun povis rigardi nur homoj tre 
altaj. le-tie estis fendaĵoj en la ŝtono tra kiuj povus pafi la 
homoj. Tiu ĉi remparo estis atingebla per ŝtuparo 
descendanta de pordo en la ekstera korto de Kornburgo; 
ankaŭ tri unuopaj ŝtuparoj kondukis supren sur la muron el 
la profundaĵo malantaŭe; sed antaŭe ĝi estis glata, kaj ĝiaj 
ŝtonegoj estis metitaj tiel lerte, ke ne troveblis piedapogo 
kie ili kuniĝis, kaj supre ili kliniĝis eksteren kiel klifo mar- 
fosita. 

Gimlio staris apogite per la brustarmaĵo sur la muro. 

Legolaso sidis supre sur la parapeto, fingrumante sian 
pafarkon kaj rigardante en la sombron. 

— Tio ĉi pli plaĉas al mi, — diris la gnomo, piedbatante la 
ŝtonojn. — Ĉiam mia koro soras kiam mi proksimiĝas al 
montoj. Ĉi tie estas bonkvalita roko. Tiu ĉi tereno havas 
ostojn fortikajn. Mi sentis ilin per miaj piedoj dum ni 
supreniris de la ŝtonmuro. Havigu al mi jaron kaj centon el 
mia parencaro kaj mi farus el tio ĉi lokon, kie armeoj 
rompiĝus kiel akvo. 

— Tion mi ne dubas, — diris Legolaso. — Sed vi estas gnomo, 
kaj gnomoj estas stranguloj. Mi ne ŝatas tiun ĉi lokon, kaj mi 
ne ŝatos ĝin pli en la taga lumo. Sed vi konsolas min, Gimlio, 
kaj mi ĝojas ke vi staras apude kun viaj fortikaj kruroj kaj via 
dura hakilo. Mi volus ke estu pli el via parencaro inter ni. Sed 
eĉ pli mi donus porcent bonaj arkpafistoj el Mornarbaro. Ni 
bezonos ilin. La rohananoj havas bonajn arkpafistojn, sed ĉi 
tie estas tre malmultaj, tro malmultaj. 

— Estas mallume por arkpafado, — diris Gimlio. — Efektive 
estas jam tempo dormi. Dormi! Mi tion bezonas, kiom mi 
neniam supozis gnomon dormema. Rajdado estas laciga 



tasko. Tamen mia hakilo senpaciencas en mia mano. Havigu 
al mi vicon da orkaj nukoj kaj spacon porsvingi kaj mia tuta 
laciĝo forfalos de mi! 

Tempo pasis lante. Fore en la valo ankoraŭ brulis disaj fajroj. 
La armeo de Isengardo nun pluiris silente. Iliaj torĉoj estis 
videblaj serpentumante multspalire supren laŭ la kavaĵo. 

Subite de la Ŝtonmuro eksplodis krioj kaj kriĉoj kaj la ferocaj 
batalsloganoj de homoj. Flamantaj torĉoj aperis super la 
rando kaj rapide amasiĝis ĉe la breĉo. Poste ili disiris kaj 
malaperis. Homoj revenis galopante tra la kampo kaj supren 
laŭ la deklivo ĝis la pordo de Kornburgo. La ariero de I' 
ŭestfaldanoj estis enpelita. 

— La malamiko ĉeestas! — ili kriis. — Ni pafis ĉiun sagon, 
kiun ni havis, kaj plenigis je orkoj la Fosaĵon. Sed tio ne 
longe haltigos ilin. Jam iii grimpas la remparon multloke, 
densaj kiel marŝantaj formikoj. Sed ni instruis al ili ne porti 
torĉojn. 

Estis jam post la noktomezo. La ĉielo estis tute malluma kaj 
la senmovo de la peza aero antaŭsignis ŝtormon. Subite la 
nuboj estis bruligitaj per blindiga flagro. Forka fulmo frapis 
suben al la orientaj montetoj. Dum fiksrigarda momento la 
surmuraj gvatantoj vidis la tutan spacon intersi kaj la 
ŝtonmuro lumigita per blanka lumo: ĝi bolis kaj svarmis je 
nigraj figuroj, iuj stumpaj kaj larĝaj, iuj altaj kaj minacaj, kun 
altaj kaskoj kaj nigraj ŝildoj. Pliaj centoj kaj centoj verŝiĝis el 
trans la Ŝtonmuro kaj tra la breĉo. La malhela tajdo fluis al la 
muroj de klifo al klifo. Tondro ruliĝis en la valo. Pluvo 
plaŭdadis suben. 

Sagoj densaj kiel la pluvoj venis fajfe trans la krenelaĵon kaj 
falis tinte kaj resalte sur la ŝtonojn. luj trafis sian celon. 
Komenciĝis atako kontraŭ la Profundaĵon de Helmo, sed 



neniu sono aŭ defio aŭdiĝis interne; venis neniuj respondaj 
sagoj. 

La atakantaj trupoj haltis, malhelpataj per la silenta minaco 
de rokoj kaj muro. Ĉiam denove fulmo traŝiris la mallumon. 
Poste la orkoj kriĉis, kirligante lancojn kaj glavojn kaj 
pafante amason da sagoj al iuj starantaj vidataj sur la 
krenelaĵo; kaj la viroj de Rohano mirigite elrigardis, kiel 
ŝajnis al ili, al granda kampo de malhela greno perturbita de 
milita tempesto, kaj ĉiu grenero ekbrilis je pintigita lumo. 

Latunaj kornoj sonoris. La malamikoj ondis antaŭen, iuj 
kontraŭ la Profundaĵan Muron, aliaj al la digvojo kaj la 
deklivo kondukantaj al la Kornburga pordego. Tie kolektiĝis 
la plej enormaj orkoj kaj la sovaĝuloj de la Dunlandaj altaĵoj. 
Momente tiuj hezitis kaj poste antaŭeniris. La fulmo flagris, 
kaj videblis blazonite surĉiuj kaskoj kaj ŝildoj la terura mano 
de Isengardo. Ili alvenis la pinton de la rokoj; ili impetis al la 
pordo. 

Tiam finfine venis respondo: ilin renkontis ŝtormo da sagoj 
kaj hajlo da ŝtonoj. Ili ŝanceliĝis, rompiĝis kaj retrofuĝis; kaj 
poste impetis denove, rompiĝis kaj reimpetis; kaj ĉiufoje, 
kiel flusanta maro, ili haltis ĉe loko pli alta. Denove sonoris 
trumpetoj, kaj alpremiĝo de muĝantaj dunlandanoj antaŭen 
saltis. Ili tenis siajn grandajn ŝildojn supre kiel tegmenton, 
dum en sia mezo ili portis du trunkojn de fortaj arboj. 
Malantaŭ ili amasiĝis orkaj pafistoj, sendantaj hajlon da 
ĵetlancoj kontraŭ la pafistoj sur la muroj. Ili atingis la 
pordegon. La arboj, svingataj de fortaj brakoj, bategis la 
lignaĵon kun ŝira bruego. Se iu viro falis premegita de ŝtono 
impetanta de supre, du aliaj saltis por anstataŭi lin. Ĉiam 
denove la grandaj ramoj svingiĝis kaj bategis. 


Eomero kaj Aragorno staris kune sur la Profundaĵa Muro. Ili 
aŭdis la muĝadon de voĉoj kaj la batadon de la ramoj; kaj 



poste per subita flagro de lumo ili vidis la danĝeron al la 
pordego. 


— Venu! — diris Aragorno. — Venas la horo kiam ni elingigu 
la glavojn kune! 

Kurante kvazaŭ fajro, ili rapidis laŭlonge de la muro kaj 
supren laŭ la ŝtupoj kaj pasis en la eksteran korton sur la 
Roko. Kurante ili kunvenigis manplenon da bravaj 
glavbatalistoj. Troviĝis malgranda klappordo, kiu 
malfermiĝis en angulo de la burgomuro okcidente, kie la 
klifo etendiĝis renkonte. Ĉe tiu flanko ĉirkaŭiris mallarĝa 
pado al la granda pordo, inter la muro kaj la apika rando de 
la Roko. Eomero kaj Aragorno trasaltis la pordon kun siaj 
kunuloj proksime malantaŭe. La du glavoj fulme elingiĝis 
samtempe. 

— Gutvineo! — kriis Eomero. — Gutvineo por Markio! 

— Andurilo! — kriis Aragorno. — Andurilo por la Dunadanoj! 
Deflanke ili impete ĵetis sin kontraŭ la sovaĝulojn. Andurilo 
leviĝis, descendis, ardante je blanka fajro. Krio ascendis el 
muro kaj turo: 

— Andurilo! Andurilo ekmilitas. La Klingo Rompita brilas 
denove! 

Konsternite la ramistoj lasisfali la arbojn kaj turniĝis por 
lukti; sed ilia ŝildmuro estis rompita kvazaŭ per fulmobato, 
kaj ili forbalaiĝis, dehakitaj aŭ ĵetitaj trans la Rokon en la 
ŝtonozan rivereton sube. La orkaj arkpafistoj pafis sencele 
kaj poste fuĝis. 

Momente Eomero kaj Aragorno haltis antaŭ la pordego. La 
tondro murmuris jam malproksime. La fulmo ankoraŭ flagris, 
fore inter la montoj en la sudo. Akra vento denove bloviĝis el 
la nordo. La nuboj estis ŝiritaj kaj drivantaj, kaj steloj 



elpalpebrumis; kaj super la montetoj apud la Kavaĵo ŝvebis 
luno okcidentema, flave briletanta en la ŝtorm-postlasaĵo. 

— Ne tro frue ni alvenis, — diris Aragorno, rigardante la 
pordegon. Ties grandaj ĉarniroj kaj feraj bariloj estis torditaj 
kaj kurbigitaj; multaj lignaĵoj estis fenditaj. 

— Tamen ni ne povas resti ĉi tie ekster la muroj por defendi 
ilin, — diris Eomero. — Vidu! — li indikis la digvojon. Jam 
granda amaso de orkoj kaj homoj ekkuniĝis aliflanke de 1' 
rivereto. Sagoj fajfis kaj resaltetis sur la ŝtonoj ĉirkaŭ ili. 

— Venu! Ni devas reiri kaj vidi, kion ni povos fari por amasigi 
ŝtonojn kaj trabojn trans la pordo interne. Venu tuj! 

Ili turniĝis kaj kuris. Tiumomente ĉirkaŭ dek du orkoj, kiuj 
kuŝis senmove inter la mortigitoj, salte stariĝis kaj venis 
silente kaj rapide malantaŭe. Du ĵetis sin teren ĉe I' kalkanoj 
de Eomero, faligis lin kaj tuj surkuŝis lin. Sed eta malhela 
figuro rimarkita de neniu saltis el la ombroj kaj eligis raŭkan 
krion: “Baruk Khazad! Khazad ai-menu!” Svingiĝis hakilo kaj 
resvingiĝis. Du orkoj falis senkapigitaj. La ceteraj fuĝis. 

Eomero barakte stariĝis, ĝuste kiam Aragorno rekuris por 
helpi lin. 

La klappordo estis denove fermita, la fera pordego estis 
barita kaj ŝtonoj estis amasigitaj interne. Kiam ĉiuj estis 
sekuraj ene, Eomero sin turnis: 

— Mi dankas vin, Gimlio, filo de Gloino! — li diris. — Mi ne 
sciis, ke vi partoprenis la eliratakon. Sed ofte gasto 
neinvitita pruviĝas la plej valora ĉeestanto. Kiel okazis, ke vi 
venis tien? 


— Mi sekvis vin por forskui la dormemon, — diris Gimlio; 

— sed mi rigardis la montaranojn kaj ili ŝajnis iom tro 



grandaj kompare al mi, do mi sidiĝis apud ŝtono por spekti 
vian glavludon. 

— Ne estos facile por mi repagi la ŝuldon, — diris Eomero. 

— Eble prezentiĝos multaj eblecoj antaŭ ol finiĝos la nokto, 

— ridis la gnomo. — Sed mi estas kontenta. Gis nun mi hakis 
nur lignon de kiam mi forlasis Morion. 

— Du! — diris Gimlio, frapetante sian hakilon. Li jam 
reokupis sian lokon sur la muro. 

— Ĉu du? — diris Legolaso. — Mi faris pli bone, kvankam nun 
mi devas palpserĉi pafitajn sagojn; la miaj forsendiĝis. 

Tamen mi kalkulis, ke mia sumo estas minimume dudek. Sed 
tio estas nur kelkaj folioj en arbaro. 

La ĉielo nun rapide klariĝadis kaj la sinkanta luno brilis hele. 
Sed la lumo alportis malmulte da espero al la rajdistoj de 
Markio. La malamikaro antaŭ ili ŝajnis plimultiĝinta anstataŭ 
male, kaj ankoraŭ aliaj impetis supren el la valo tra la breĉo. 
La eliratako sur la Roko gajnis nur mallongan prokraston. La 
atako kontraŭ la pordegon duobliĝis. Kontraŭ la Profundaĵan 
Muron la trupoj de Isengardo muĝis kvazaŭ maro. Orkoj kaj 
montaranoj svarmis ĉirkaŭ ties subo de unu flanko al alia. 
Ŝnuregoj kun kroĉhokoj estisĵetitaj trans la parapeton pli 
rapide ol homoj povis tratranĉi ilin aŭ ilin reĵeti. Centoj da 
longaj eskaloj estis starigitaj. Multaj estis reĵetitaj ruinige 
sed multaj aliaj anstataŭis ilin, kaj orkoj rapide grimpis kiel 
simioj en la malhelaj arbaroj de la sudo. Antaŭ la mura 
subaĵo la mortintoj kaj frakasitoj estis amasigitaj kiel 
ŝtonetoj en ŝtormo; ĉiam pli alten kreskis la hidaj amasoj, kaj 
daŭre avancis la malamikoj. 

La rohananoj eklaciĝis. Ĉiuj sagoj estis pafitaj kaj ĉiuj lancoj 
estis ĵetitaj; iliaj glavoj estis noĉitaj, kaj iliaj ŝildoj estis 
fenditaj. Trifoje Aragorno kaj Eomero kuraĝigis ilin, kaj trifoje 



Andurilo flamis en furioza impeto kiu forpelis la malamikojn 
de la muro. 


Tiam aŭdiĝis bruego en la Profundaĵo malantaŭe. Orkoj 
rampis kiel ratoj tra la subirejo per kiu la rojo elfluis. Tie ili 
kuniĝis en ombro de la klifoj ĝis la atako supre estis plej arda 
kaj preskaŭ ĉiuj defendantoj kuregis al la mura supraĵo. Tiam 
ili elsaltis. Jam kelkaj enpasis la makzelojn de la Profundaĵo 
kaj troviĝis inter la ĉevaloj, luktante kun la gardistoj. 

Suben desur la muro saltis Gimlio kun feroca krio kiu eĥis 
inter la klifoj. “Khazad! Khazad!” — Li baldaŭ havis sufiĉe da 
laboro. 

— Aj-oj! — li kriegis. — La orkoj estas malantaŭ la muro. Aj- 
oj! Venu, Legolaso! Sufiĉas por ni ambaŭ. Khazad ai-menu! 

Gamlingo la Maljuna suben rigardis de Kornburgo, aŭdante 
la fortan voĉon de la gnomo malgraŭ la tuta tumulto. 

— La orkoj en la Profundaĵo! — li kriis. — Helm! Helm! Ek 
Helmidoj! — li elpuŝis subensaltante laŭ la ŝtuparo de la 
Roko kun multaj viroj el Ŭestfaldo ĉedorse. 

Ilia atako estis feroca kaj subita, kaj la orkoj cedis antaŭ iii. 
Post nelonge iii estis kunpremitaj en la ravinaj stretejoj, kaj 
ĉiuj estis mortigitaj aŭ pelitaj kriĉe en la abismon de la 
Profundaĵo porfali antaŭ la gardistoj de I' kaŝitaj kavernoj. 

— Dudek unu! — kriis Gimlio. Li faris dumanan hakon kaj 
faligis la lastan orkon antaŭ siaj piedoj. — Nun mia kalkulo 
denove superas tiun de mastro Legolaso. 

— Ni devas ŝtopi tiun ĉi ratotruon, — diris Gamlingo. 

— Onidire gnomoj estas lertuloj pri ŝtono. Aldonu vian 
helpon, mastro! 



— Ŝtonojn ni ne formas per niaj hakiloj, nek per niaj 
fingrungoj, — diris Gimlio. — Sed mi kunlaboros laŭpove. 

Ili kunrastis tiajn etajn rokojn kaj rompitajn ŝtonojn, kiajn ili 
trovis ĉemane, kaj direktataj de Gimlio la ŭestfaldanoj baris 
la internan ekstremaĵon de la subirejo ĝis nur mallarĝa 
trafluejo restis. Tiam la Profundaĵa Rojo, ŝveligita de la pluvo, 
kirlis kaj ĝeniĝis en sia ŝtopita pado, kaj disvastiĝis 
malrapide laŭ fridaj flakoj de klifo al klifo. 

— Estos pli seke supre, — diris Gimlio. — Venu, Gamlingo, ni 
vidu kiel aferoj progresas sur la muro! 

Li grimpis supren kaj trovis Legolason apud Aragorno kaj 
Eomero. La elfo akrigis sian longan tranĉilon. Okazis 
provizora paŭzo en la atako, post kiam malsukcesis la 
klopodo eniri tra la subirejo. 

— Dudek unu! — diris Gimlio. 

— Bone! — diris Legolaso. — Sed mia kalkulo estas jam 
dudek kvar. Okazis ĉi tie tranĉila laboro. 

Eomero kaj Aragorno lace apogis sin per siaj glavoj. Fore 
maldekstre la kunfrapiĝo kaj bruego de la batalo sur la Roko 
laŭtiĝis denove. Sed Kornburgo daŭre rezistis, kiel insulo en 
la maro. Gia pordo kuŝis ruinigite; sed trans la barilon el 
traboj kaj ŝtonoj interne neniu malamiko ĝis nun pasis. 

Aragorno rigardis la palajn stelojn, kaj la lunon nun 
descendantan malantaŭ la okcidentajn montetojn, kiuj 
enfermis la valon. 


— Tiu ĉi nokto longas kiel jaroj, — li diris. — Kiom longe 
prokrastiĝos la tago? 



— Tagiĝo ne malproksimas, — diris Gamlingo, kiu jam 
grimpis ĝis apud li. — Sed tagiĝo ne helpos nin, mi timas. 

— Tamen tagiĝo estas ĉiam espero de la homoj, — diris 
Aragorno. 

— Sed jenaj kreaĵoj de Isengardo, ĉi duonorkoj kaj goblenoj 
breditaj per la filerto de Sarumano, ne ŝanceliĝos pro la 
suno, — diris Gamlingo. — Ankaŭ ne la sovaĝuloj el la 
montaro. Ĉu vi ne aŭdas iliajn voĉojn? 

— Mi aŭdas, — diris Eomero; — sed por miaj oreloj tio estas 
nura kriĉado de birdoj kaj muĝado de bestoj. 

— Tamen troviĝas multaj, kiuj krias en la Dunlanda lingvo, 

— diris Gamlingo. — Tiun lingvon mi konas. Gi estas antikva 
homa lingvo, kaj iam estis parolata en multaj okcidentaj 
valoj de Markio. Aŭdu! Ili malamegas nin kaj ĝojas, ĉar nia 
pereo ŝajnas al ili certa. “La reĝon, la reĝon! — ili krias. — Ni 
kaptos ilian reĝon. Morton al la Forgoj! Morton al la 
Pajlokapuloj! Morton al la rabistoj el la nordo!” Tiel ili foje 
nomas nin. Dum duonmilo da jaroj ili ne forgesas sian 
ofendon pro tio, ke la mastroj de Gondoro donis Markion al 
Eorlo la Juna kaj alianciĝis al li. Tiun pramalamon Sarumano 
flamigis. Ili estas popolo feroca kiam agitita. Ili ne cedos jam 
pro vesperkrepusko aŭ tagiĝo ĝis Teodeno estos kaptita aŭ ili 
mem estos mortigitaj. 

— Malgraŭe, taglumo alportos esperon al mi, — diris 
Aragorno. — Ĉu ne estas dirite, ke neniu malamiko iam ajn 
kaptis Kornburgon, se homoj ĝin defendis? 

— Tion diras la menestreloj, — diris Eomero. 

— Do ni defendu ĝin kaj esperu! — diris Aragorno. 



Ĝuste dum ili parolis, aŭdiĝis fanfaro de trumpetoj. Poste 
okazis frakaso kaj flagro da flamoj kaj fumo. La akvoj de la 
Profundaĵa Rojo elverŝiĝis siblante kaj ŝaŭmante: ili ne plu 
estis malhelpataj, gapa truo estis eksplode farita en la muro. 
Amaso da malhelaj figuroj enverŝiĝis. 

— Demonaĵo de Sarumano! — kriis Aragorno. — lli enrampis 
denove la subfluejon dum ni parolis kaj ili bruligis la fajron 
de Ortanko sub niaj piedoj. Elendilo, Elendilo! — li kriis 
saltante suben en la breĉon; sed ĝuste kiam li tion faris, 
cento da eskaloj estis starigitaj al la krenelaro. Trans la 
muron kaj sub la muron la lasta atako venis balae kiel 
malhela ondo sur sablaltaĵon. La defendantoj estis forpuŝitaj. 
luj el la rajdantoj estis retropelitaj, pli kaj pli funden en la 
Profundaĵon, falante kaj luktante dum ili cedis paŝon post 
paŝo al la kavernoj. Aliaj hakis vojon reire al la citadelo. 

Larĝa ŝtuparo supreniris de la Profundaĵo ĝis la Roko kaj la 
malantaŭa pordo de Kornburgo. Proksime al la subo staris 
Aragorno. En lia mano plu brilis Andurilo, kaj teruro pro la 
glavo dum kelka tempo prokrastigis la malamikojn, dum ĉiuj, 
kiuj povis alveni la ŝtuparon, pasis supren al la pordo. 
Malantaŭe sur la supraj ŝtupoj genuis Legolaso. Lia pafarko 
estis streĉita, sed restis al li nur unu trovita sago, kaj li nun 
elgvatis, preta pafi la unuan orkon kiu aŭdacus proksimiĝi al 
la ŝtuparo. 

— Ĉiuj kiuj povas jam sekuras ene, Aragorno, — li vokis. 

— Retrovenu! 

Aragorno sin turnis kaj rapidis supren laŭ la ŝtuparo, sed 
kurante li stumblis pro laceco. Tuj liaj malamikoj saltis 
antaŭen. Supren venis la orkoj, kriante, kun la longaj brakoj 
etenditaj por kapti lin. La plej antaŭa falis kun la lasta sago 
de Legolaso en sia gorĝo, sed la ceteraj transsaltis lin. Tiam 
granda rokego ĵetita de sur la ekstera muro supre 



subenkrakegis sur la ŝtuparon kaj reĵetis ilin en la 
Profundaĵon. Aragorno atingis la pordon, kaj rapide ĝi gonge 
fermiĝis malantaŭ li. 

— La aferoj iras malbone, miaj amikoj, — li diris, viŝante la 
ŝviton de sia frunto per la brako. 

— Sufiĉe malbone, — diris Legolaso, — sed ankoraŭ ne 
senespere, dum vi estas ĉe ni. Kie estas Gimlio? 

— Mi ne scias, — diris Aragorno. — Mi lastfoje lin vidis 
batalanta surtere malantaŭ la muro, sed la malamikoj 
disbalais nin. 

— Ve! Tio estas misa novaĵo, — diris Legolaso. 

— Li estas brava kaj forta, — diris Aragorno. — Ni esperu, ke 
li eskapos al la kavernoj. Tie li estos sekura dum kelka 
tempo. Pli sekura ol ni. Tia rifuĝejo plaĉos al gnomo. 

— Tio devas esti mia espero, — diris Legolaso. — Sed mi 
volus, ke li venu ĉi tien. Mi volus sciigi al Mastro Gimlio, ke 
mia kalkulo estas jam tridek naŭ. 

— Se li sukcesos reatingi la kavernojn, li denove superos 
vian kalkulon, — ridis Aragorno. — Neniam mi vidis hakilon 
tiom svingitan. 

— Mi devas iri porserĉi kelkajn sagojn, — diris Legolaso. 

— Se nur finiĝus tiu ĉi nokto tiel, ke mi havu pli bonan 
lumon por pafado. 

Aragorno nun eniris la citadelon. Tie li sciiĝis konsternate, ke 
Eomero ne atingis Kornburgon. 

— Ne, li ne venis al la Roko, — diris unu el la ŭestfaldanoj. 

— Mi lastfoje vidis lin kunvokanta ĉirkaŭ sin siajn virojn kaj 



luktanta ĉe la enirejo al la Profundaĵo. Gamlingo estis kun li 
kaj la gnomo; sed mi ne sukcesis alveni ilin. 

Aragorno plupaŝis tra la ena korto kaj supreniris ĝis alta 
ĉambro en la turego. Tie staris la reĝo, malhela kontraŭ 
mallarĝa fenestro, elrigardante al la valo. 

— Kia novaĵo, Aragorno? — li diris. 

— La Profundaĵa Muro estas kaptita, mastro, kaj la tuta 
defendantaro forbalaita; sed multaj eskapis ĉi tien al la 
Roko. 

— Ĉu Eomero ĉeestas? 

— Ne, mastro. Sed multaj el viaj viroj retiriĝis en la 
Profundaĵon; kaj iuj diras, ke inter ili estis Eomero. En la 
stretejoj ili povos ebleforbari la malamikojn kaj aliri en la 
kavernojn. Kian esperon iii eble havos tiam, mi ne scias. 

— Pli ol ni. Bona provizaĵo, laŭdire. Kaj la aero estas freŝa tie 
pro truoj perfendaĵoj en la roko forsupre. Neniu povas 
perforte eniri kontraŭ viroj obstinaj. Ili eble eltenos longe. 

— Sed la orkoj alportis demonaĵojn el Ortanko, — diris 
Aragorno. — lli havas eksplodigan fajron kaj per ĝi ili kaptis 
la Muron. Se ili ne sukcesos eniri la kavernojn, ili eble 
ensigelos tiujn interne. Sed nun ni devas turni nian tutan 
penson al nia propra defendo. 

— Mi turmentiĝas en tiu ĉi karcero, — diris Teodeno. — Se mi 
povus celigi lancon, rajdante antaŭ miaj viroj sur la 
batalkampo, eble mi sentus denove la batalĝojon kaj tiel 
pereus. Sed ĉi tie mi malmulte utilas. 

— Almenaŭ ĉi tie vi estas gardata en la plej forta fortikaĵo de 
Markio, — diris Aragorno. — Pli da espero defendi vin ni 



havas en Kornburgo ol en Edoraso, aŭ eĉ ĉe Dunharo en la 
montaro. 

— Oni diras, ke Kornburgo neniam malvenkiĝis atakite, 

— diris Teodeno; — sed nun mia koro estas dubema. La 
mondo ŝanĝiĝas, kaj ĉio antaŭe forta jam pruviĝas malcerta. 
Kiel iu ajn turego kontraŭstaru tian multnombron kaj tian 
senbridan malamon? Se mi scius ke la forto de Isengardo tiel 
pligrandiĝis, mi eble ne estus tiel malzorge elrajdinta 
renkonte al ĝi, malgraŭ ĉiuj lertoj de Gandalfo. Lia konsilo 
jam ne ŝajnas tiom inda, kiom sub la matena suno. 

— Ne prijuĝu la konsilon de Gandalfo ĝis ĉio finiĝos, mastro, 

— diris Aragorno. 

— Finiĝos postnelonge, — diris la reĝo. — Sed mi ne pereos 
ĉi tie, kaptite kiel maljuna melo en kaptilo. Neĝkolaĵo kaj 
Hasufelo kaj la ĉevaloj de miaj gardistoj estas en la interna 
korto. Kiam venos la aŭroro, mi ordonos ke oni sonorigu la 
kornon de Helmo, kaj mi elrajdos. Ĉu vi rajdos kun mi, filo de 
Aratorno? Eble mi trahakos vojon, aŭ alvenos tian morton 
kia meritos prikantadon — se restos poste iuj por kanti pri ni. 

— Mi rajdos kun vi, — diris Aragorno. 

Adiaŭinte li reiris ĝis la muroj kaj ĉirkaŭiris ties tutan 
periferion, kuraĝigante la homojn kaj helpante kie ajn la 
atako plej severis. Legolaso akompanis lin. Eksplodoj da fajro 
suprensaltis elsube, tremigante la ŝtonojn. Ŝnurhokojn oni 
ĵetis kaj eskalojn starigis. Ĉiam denove la orkoj atingis la 
supraĵon de la ekstera muro, kaj ĉiam denove la defendantoj 
malsuprenigis ilin. 

Fine Aragorno ekstaris super la granda pordego ignorante la 
ĵetlancojn de I' malamikoj. Elrigardante li vidis paliĝon de la 
orienta ĉielo. Tiam li levis malplenan manon polmantaŭe kiel 
signon de interparolemo. 



La orkoj kriegis kaj mokridis: 


— Descendu! Descendu! Se vi emas paroli kun ni, descendu! 
Elvenigu vian reĝon! Ni estas batalantaj uruk-hajoj. Ni eligos 
lin el lia truo se li ne venos. Elvenigu vian reĝon sinkaŝan. 

— La reĝo venas aŭ iras propravole, — diris Aragorno. 

— Do kion vi celas ĉi tie? — ili respondis. — Kial vi 
elrigardas? Ĉu vi volas konstati la grandecon de nia armeo? 
Ni estas batalantaj uruk-hajoj. 

— Mi elrigardis por vidi la aŭroron, — diris Aragorno. 

— Kio pri la aŭroro? — ili mokridis. — Ni estas uruk-hajoj: ni 
ne ĉesigas bataladon pro nokto aŭ tago, pro bela vetero aŭ 
pro ŝtormo. Ni venas por mortigi, sub suno aŭ luno. Kio pri la 
aŭroro? 

— Neniu scias, kion alportos nova tago, — diris Aragorno. 

— Iru for, antaŭ ol ĝi iĝos misa porvi. 

— Descendu aŭ ni depafos vin de la muro, — ili kriis. — Tio ĉi 
neniel estas interparolo. Nenion vi havas pordiri. 

— Mi ankoraŭ havasjenon pordiri, — respondis Aragorno. 

— Ĝis nun neniu malamiko breĉis Kornburgon. Foriru, aŭ eĉ 
unu el vi ne estos indulgita. Eĉ unu ne restos por reporti 
informojn al la nordo. Vian endanĝeriĝon vi ne rekonas. 

Tiom fortaj estis la potenco kaj reĝeco rivelitaj en Aragorno 
dum li staris sola super la ruinigita pordego antaŭ la amaso 
de siaj malamikoj, ke multaj el la sovaĝuloj paŭzis kaj 
retrorigradis trans la ŝultron al la valo, kaj iuj supren rigardis 
dubeme al la ĉielo. Sed la orkoj ridis laŭtvoĉe; kaj hajlo da 
ĵetlancoj kaj sagoj fajfis trans la muron, dum Aragorno saltis 
suben. 



Okazis blekego kaj fajreksplodo. La arkaĵo de 1' pordego, sur 
kiu li antaŭ momento staris, diseriĝis kaj falis en fumo kaj 
polvo. La barikado estis dispelita kvazaŭ per fulmosago. 
Aragorno kuris al la turego de I' reĝo. 

Sed ĝuste kiam falis la pordego kaj la ĉirkaŭantaj ĝin orkoj 
kriegis prepare al sturmado, leviĝis murmuro malantaŭ ili 
kvazaŭ fora vento, kaj tio iĝis bruego de multaj voĉoj 
kriantaj strangajn novaĵojn en la aŭroro. La orkoj sur la Roko, 
aŭdante la indikon pri konsterniĝo, hezitis kaj retrorigardis. 
Kaj tiam, subita kaj terura, el la turego supre sonoris la sono 
de la granda korno de Helmo. 

Ĉiuj aŭdintaj tiun sonon tremis. Multaj orkoj alteriĝis 
survizaĝen kaj kovris per la ungegoj siajn orelojn. Denove el 
la Profundaĵo venis la eĥoj, skualon post skualo, kvazaŭ sur 
ĉiuj klifoj kaj montetoj starus potenca heroldo. Sed sur la 
muroj homoj suprenrigardis, mire aŭskultante; ĉar la eĥoj ne 
formortis. Ĉiam la kornskualoj alproksimiĝis inter la 
montetoj; jam pli proksimaj kaj pli laŭtaj ili respondis unu 
alian, blovante feroce kaj libere. 

— Helmo! Helmo! — la rajdistoj kriis. — Helmo leviĝis kaj 
revenas al la milito. Helmo por reĝo Teodeno! 

Kaj post tiu krio la reĝo venis. Lia ĉevalo estis neĝe blanka, 
ora estis lia ŝildo, kaj lia lanco estis longa. Dekstre de li estis 
Aragorno, heredanto de Elendilo, malantaŭ li rajdis la princoj 
de la Domo de Eorlo la Juna. Lumo saltis surĉielen. Foriris la 
nokto. 

— Ek Eorlidoj! 

Kun krio kaj granda bruo ili sturmis. Suben el la pordego ili 
rapidis, trans la digvojon ili galopis, kaj ili trafendis la 
Isengardajn amasojn kvazaŭ vento la herbon. Malantaŭ tiuj 
el la Profundaĵo venis la senkompataj krioj de homoj 



eliĝantaj el la kavernoj, elpelante la malamikojn. Elverŝiĝis 
ĉiuj homoj restintaj sur la Roko. Kaj ĉiam la sono de blovataj 
kornoj eĥis en la montetaro. 

Plu ili rajdis, la reĝo kaj ties kunuloj. Estroj kaj fortuloj falis 
aŭ fuĝis antaŭ ili. Nek orko nek homo kontraŭstaris ilin. Iliaj 
dorsoj turniĝis al la glavoj kaj lancoj de la rajdistoj kaj iliaj 
vizaĝoj al la valo. Ili kriis kaj ululis, ĉar timo kaj mirego trafis 
ilin ĉe la sunleviĝo. 

Do reĝo Teodeno elrajdis de la Pordo de Helmo kaj trafendis 
sian vojon al la granda Ŝtonmuro. Tie la grupo haltis. Lumo 
ekheliĝis ĉirkaŭ ili. Lumstrioj de la suno flagris super la 
orientaj montetoj kaj ekbrilis sur iliaj lancoj. Sed ili sidis 
silente sur siaj ĉevaloj kaj ili rigardadis suben al la 
Profundaĵa Kavaĵo. 

La lando estis ŝanĝita. Kie antaŭe kuŝis la verda valeto kun 
herbaj deklivoj randantaj la ĉiamaltiĝajn montetojn, nun 
baŭmis arbarego. Grandaj arboj nudaj kaj silentaj staris, 
vicon post vico, kun implikitaj branĉoj kaj prujnaj kapoj; iliaj 
torditaj radikoj estis subigitaj per la longa verda herbo. 
Mallumo estis sub ili. Inter la ŝtonmuro kaj la rando de tiu 
sennoma arbaro kuŝis nur kvaronmejlo aperta. Tie jam kaŭris 
la fieraj amasoj de Sarumano, teruritaj pro la reĝo kaj 
teruritaj pro la arboj. Ili subenfluis de la Pordo de Helmo ĝis 
ĉie super la barilo ili malestis, sed sube de ĝi ili estis 
kunpremitaj kvazaŭ svarmantaj muŝoj. Vane ili rampis kaj 
grimpis ĉirkaŭ la flankojn de la kavejo, klopodante eskapi. 
Oriente tro apika kaj ŝtonoza estis la flanko de la valo; 
maldekstre, el la okcidento, ilia finsorto proksimiĝis. 

Tie subite sur firsto aperis rajdanto blanke vestita, brilanta 
en la leviĝanta sunlumo. Trans la malaltaj montetoj aŭdiĝis 
la kornoj. Malantaŭ li, rapidante suben laŭ la longaj deklivoj, 
estis mil piedsoldatoj; en iliaj manoj estis glavoj. Inter ili 



paŝis viro alta kaj forta. Ties ŝildo estis ruĝa. Atinginte la 
randon de la valo li albuŝigis grandan nigran kornon kaj 
sonigis sonoran blovon. 

— Erkenbrando! — la rajdistoj kriis. — Erkenbrando! 

— Vidu la Blankan Rajdanton! — kriis Aragorno. — Gandalfo 
revenis! 

— Mitrandiro, Mitrandiro! — diris Legolaso. — Jen vera 
sorĉaĵo! Venu! Mi volas rigardi tiun arbaron antaŭ ol 
ŝanĝiĝos la envulto. 

La amasoj de Isengardo blekis, balanciĝante tien kaj reen, 
turnante sin de timo al timo. Denove sonoris la korno el la 
turego. Suben tra la breĉo de la Ŝtonmuro sturmis la reĝa 
grupo. Suben de la monteto saltis Erkenbrando, mastro de 
Ŭestfaldo. Suben saltis Ombrofakso kvazaŭ cervo kiu kuras 
senstumble sur la montoj. La Blanka Rajdanto estis veninta, 
kaj teruro pro ties alveno plene frenezigis la malamikojn. La 
sovaĝuloj falis survizaĝen antaŭ ii. La orkoj kirliĝis, kriĉis kaj 
forĵetis la glavojn kaj lancojn. Kvazaŭ nigra fumo pelata per 
fortiĝanta vento ili fuĝis. Ululante ili pasis en la atendantan 
ombron de la arboj; kaj el tiu ombro neniu el ili iam reaperis. 



8 


La vojo al Isengardo 

Tiel okazis ke en la lumo de bela mateno Reĝo Teodeno kaj 
Gandalfo la Blanka Rajdanto renkontiĝis denove sur la verda 
herbo apud la Profundaĵa Rojo. Tie estis ankaŭ Aragorno, filo 
de Aratorno, kaj Legolaso la elfo, kaj Erkenbrando el 
Ŭestfaldo, kaj la princoj de la Ora Domo. Ĉirkaŭ ili kuniĝis la 
rohananoj, la rajdistoj de Markio: miro venkis ilian ĝojon pro 
la venko kaj iliaj okuloj turniĝis al la arbaro. Subite aŭdiĝis 
laŭta krio kaj descendis de la ŝtonmuro tiuj, kiuj estis 
retropelitaj en la Profundaĵon. Venis Gamlingo la Maljuna kaj 
Eomero filo de Eomundo, kaj apud ili marŝis la gnomo 
Gimlio. Tiu havis neniun kaskon, kaj ĉirkaŭis lian kapon lina 
bandaĝo sangomakulita, sed lia voĉo laŭtis kaj fortis. 

— Kvardek du, mastro Legolaso! — li kriis. — Ve! Mia hakilo 
estas noĉita: la kvardek-dua portisferan kolumon ĉe la 
gorĝo. Kaj kiel ĉe vi? 

— Vi superis per unu mian sumon, — respondis Legolaso. 

— Sed mi ne domaĝas al vi la ludon, ĉar mi tiom ĝojas revidi 
vin surkruran! 

— Bonvenon, Eomero, fratina filo! — diris Teodeno. — Nun 
vidante vin sekura mi vere tre ĝojas. 

— Saluton, Mastro de Markio! — diris Eomero. — La malluma 
nokto jam pasis, kaj la taglumo revenis. Sed tiu tago alportis 
novaĵojn strangajn. — Li turnis sin kaj rigardadis mire unue 
la arbaron kaj poste Gandalfon. — Ankoraŭfoje vi venis en la 
horo de bezono, neatendite, — li diris. 

— Ĉu neatendite? — diris Gandalfo. — Mi diris, ke mi 
revenos kaj renkontos vin ĉi tie. 



— Sed la horon vi ne difinis, nek antaŭdiris la kielon de via 
alveno. Helpon strangan vi kunvenigis. Vi estas sorĉiste 
potenca, Gandalfo la Blanka! 

— Povas esti. Sed se jes, mi ankoraŭ ne montris tion. Mi nur 
havigis bonan konsilon en danĝera momento kaj utiligis la 
rapidecon de Ombrofakso. Pli multon faris via propra kuraĝo 
kaj la fortaj kruroj de la ŭestfaldanoj tramarŝintaj la nokton. 

Tiam ĉiuj rigardis Gandalfon eĉ pli funde mirantaj. luj 
ekrigardis sombre la arbaron, kaj pasigis siajn manojn trans 
la fruntojn kvazaŭ ili supozus, ke iliaj okuloj vidas malsame 
kiel liaj. 

Gandalfo ridis longe kaj gaje: 

— Ĉu la arboj? Nu, mi vidas tiel klare kiel vi la arbaron. Tio 
estas neniu faro mia. Tio estas afero ekster la kompetento de 
saĝuloj. Pli bona ol mia intenco kaj pli bona eĉ ol mia espero 
pruviĝis la evento. 

— Do se ne via, kies la envulto? — demandis Teodeno. — Ne 
de Sarumano, tio estas evidenta. Ĉu ekzistas la saĝulo pli 
potenca pri kiu ni ankoraŭ ne sciiĝis? 

— Ne temas pri envulto sed pri potenco multe pli malnova, 

— diris Gandalfo: — potenco, kiu trapromenis la teron antaŭ 
ol elfoj kantis aŭ marteloj sonoris. 

01 elmuldiĝis arb' aŭ fero, 
sublune junis monta tero; 
ol ringo aŭ dolor' maŝatis, 
arbarojn prae ĝi paŝadis. 


— Kaj kio estas la solvo de via enigmo? — diris Teodeno. 



— Se vi volas ekscii tion, vi devus akompani min al 
Isengardo, — respondis Gandalfo. 

— Ĉu al Isengardo? — ili ekkriis. 

— Jes, — diris Gandalfo. — Mi reiros al Isengardo, kaj kiuj 
volas, tiuj povos akompani min. Tie ni eble vidos strangajn 
aferojn. 

— Sed ne troviĝas sufiĉaj viroj en Markio, eĉ se ili ĉiuj estus 
kunvokitaj kaj kuracitaj je 1' vundoj kaj laceco, por ataki la 
fortikaĵon de Sarumano, — diris Teodeno. 

— Tamen al Isengardo mi iros, — diris Gandalfo. — Ne longe 
mi restos tie. Mia vojo jam troviĝas orienten. Atendu min en 
Edoraso antaŭ la lunmalkresko! 

— Ne! — diris Teodeno. — En la malluma horo antaŭ la 
tagiĝo mi dubis, sed ni jam ne disiĝos. Mi akompanos vin, se 
tion vi konsilas. 

— Mi volas interparoli kun Sarumano kiel eble plej baldaŭ, 

— diris Gandalfo, — kaj pro tio ke li faris al vi grandan 
malutilon, estus inde se vi ĉeestus. Sed kiel baldaŭ kaj kiel 
rapide vi ekrajdos? 

— Miaj viroj lacas pro la batalo, — diris la reĝo, — kaj ankaŭ 
mi estas laca. Ĉar mi longe rajdis kaj dormis malmulte. Ve! 
Mia maljuneco ne estas ŝajnigata nek rezultas de la flustroj 
de Vermlango. Gi estas malsano, kiun povas forigi neniu 
kuracisto, eĉ ne Gandalfo. 

— Do ripozu nun ĉiuj, kiuj rajdos kun mi, — diris Gandalfo. 

— Mi ekvojaĝos sub ombro de la vespero. Tio estos konvena; 
ĉar mia konsilo estas, ke ekde nun niaj venoj kaj iroj estu 
laŭeble sekretaj. Sed ne ordonu, ke multaj akompanu vin, 
Teodeno. Ni iras por interparoli, ne por batali. 



La reĝo elektis virojn, kiuj estis nevunditaj kaj posedis 
ĉevalojn rapidajn, kaj li forsendis ilin kun raporto pri la 
venko al ĉiu valo de Markio; kaj ili kunportis ankaŭ lian 
alvokon ordonantan, ke ĉiuj viroj, tiel junaj kiel maljunaj, 
venu haste al Edoraso. Tie la Mastro de Markio starigos 
kunvenon de ĉiuj kapablaj porti armilojn, je la dua tago post 
la plenluno. Por rajdi kun li al Isengardo la reĝo elektis 
Eomeron kaj dudek virojn el sia domanaro. Kun Gandalfo iros 
Aragorno, Legolaso kaj Gimlio. Malgraŭ sia vundo la gnomo 
ne konsentis postresti. 

— Tio estis bato nur febla kaj la kasko flankenigis ĝin, — li 
diris. — Necesas pli ol tia orka grateto por deteni min. 

— Mi prizorgos ĝin, dum vi ripozos, — diris Aragorno. 

La reĝo nun reiris al Kornburgo kaj dormis tian trankvilan 
dormon, kian li dum multaj jaroj ne spertis, kaj ankaŭ la 
cetero de lia elektita grupo ripozis. Sed la aliaj, ĉiuj kiuj ne 
vundiĝis, komencis grandan taskon; ĉar multaj falis dum la 
batalo kaj kuŝis mortaj sur la batalkampo aŭ en la 
Profundaĵo. 

Neniuj orkoj restis vivantaj; iliaj kadavroj ne estis kalkulitaj. 
Sed tre multaj el la montaranoj estis kapitulaciintaj; kaj tiuj 
timis kaj petegis indulgon. 

La viroj de Markio forprenis ties armilojn kaj laborigis ilin. 

— Helpu nun ripari la mison en kiu vi partoprenis, — diris 
Erkenbrando, — kaj poste vi ĵuros neniam plu transpasi 
armite la Travadejojn de Iseno, nek marŝi kun la malamikoj 
de I' homoj; kaj poste vi reiros liberaj al via lando. Ĉar vin 
trompis Sarumano. Multaj el vi ricevis la morton kiel 
rekompencon por via fido je li; sed se vi venkus, apenaŭ pli 
agrabla estus via salajro. 



La viroj el Dunlando estis mirigitaj, ĉar Sarumano diris al ili, 
ke la rohananoj estas kruelaj kaj bruligas siajn kaptitojn 
vivantaj. 

Meze de la kampo antaŭ Kornburgo du tumuloj estis kreitaj, 
kaj sub ili oni kuŝigis ĉiujn rajdistojn de Markio, kiuj falis en 
la defendo, tiujn el la Orientaj Valoj unuflanke kaj aliflanke 
tiujn el Ŭestfaldo. Sola en tombo sub ombro de Kornburgo 
kuŝis Hamo, estro de la reĝaj gvardianoj. Li mortis antaŭ la 
Pordego. 

La orkojn oni staplis grandamase, for de la homaj teramasoj, 
ne malproksime de la arbarorando. Kaj la popolo mense 
ĝeniĝis; ĉar la amasoj da karnaĵo estis tro grandaj por 
enterigo aŭ bruligo. Malmulte da ligno ili havis por bruligi, 
kaj neniu aŭdacus ekhaki la strangajn arbojn, eĉ se Gandalfo 
ne avertus, ke ili domaĝu nek al arboŝelo nek al branĉoj pro 
la granda danĝero. 

— Lasu kuŝi la orkojn, — diris Gandalfo, — Mateno eble 
alportos freŝan konsilon. 

Posttagmeze la reĝa trupo pretiĝis foriri. La enteriga laboro 
nur komenciĝis; kaj Teodeno funebris pro la perdo de Hamo, 
lia kapitano, kaj ĵetis la unuan teron sur lian tombon. 

— Grandan malutilon ja faris al mi Sarumano kaj al tiu ĉi 
tuta lando, — li diris, — kaj tion mi rememoros kiam ni 
renkontiĝos. 

La suno jam proksimiĝis al la montetoj okcidente de la 
plataĵo, kiam finfine Teodeno kaj Gandalfo kaj iliaj kunuloj 
ekrajdis malsupren de la Ŝtonmuro. Malantaŭ ili staris kune 
granda homamaso, tiel el rajdistoj kiel el la popolo 
Ŭestfalda, maljunaj kaj junaj, virinoj kaj infanoj, kiuj venis el 
la kavernoj. Kanton pri venko ili kantis per klaraj voĉoj; kaj 



poste ili silentiĝis, scivolante kio okazos, ĉar iliaj okuloj 
direktiĝis al la arboj kaj tiujn ili timis. 

La rajdistoj alvenis la arbaron kaj ili haltis; ĉevaloj kaj homoj 
ne volis eniri. La arboj estis grizaj kaj minacaj kaj ĉirkaŭis 
ilin ia ombro aŭ nebuleto. La ekstremoj de iliaj longaj 
disetenditaj branĉoj pendissuben kvazaŭ fingroj serĉemaj, 
iliaj radikoj elstaris sur la tero kvazaŭ membroj de strangaj 
monstroj, kaj malhelaj kavernoj apertissub ili. Sed Gandalfo 
iris antaŭen, kondukante la kunularon, kaj kie la vojo el 
Kornburgo renkontis la arbojn, tie ili nun vidis malfermaĵon 
kiel arkan pordon sub fortegaj branĉoj; kaj tra ĝi pasis 
Gandalfo, kaj ili sekvis lin. Tiam mirigite ili konstatis, ke la 
vojo pluiras kaj apudas la Profundaĵa Rojo; kaj supre la ĉielo 
estis aperta kaj plena je ora lumo. Sed krepusko jam 
envolvis ambaŭflanke la grandajn flanknavojn de la arbaro, 
etendiĝantajn en nepenetreblajn ombrojn. Kaj tie oni aŭdis 
grincadon kaj ĝemadon de branĉoj, kaj forajn kriojn, kaj 
koleran murmuron de voĉoj senvortaj. Neniu orko aŭ alia 
vivantaĵo videblis. 

Legolaso kaj Gimlio nun rajdis kune sur unu ĉevalo; kaj ili 
restis proksime al Gandalfo, ĉar Gimlio timis la arbaron. 

— Estas varmege ĉi tie, — diris Legolaso al Gandalfo. — Mi 
sentas ĉirkaŭ mi koleregon. Ĉu vi ne sentas en viaj oreloj 
pulsadon de la aero? 

— Jes, — diris Gandalfo. 

— Kio okazis al la mizeraj orkoj? — demandis Legolaso. 

— Tion, laŭ mia opinio, neniu iam scios, — diris Gandalfo. 

Ili rajdis silente dum kelka tempo; sed Legolaso senĉese 
ekrigardis de flanko al flanko, kaj ofte haltus por aŭskulti la 
arbarajn sonojn, se tion permesus Gimlio. 



— Jen estas la plej strangaj arboj, kiujn mi iam vidis, — li 
diris; — kaj mi vidis multajn kverkojn kreski de glanoj ĝis 
ruiniga maljuneco. Mi volas ke nun estu malhasto, ke mi 
povu promeni inter ili: ili havas voĉojn, kaj post kelka tempo 
mi eble ekkomprenus ilian pensadon. 

— Ne, ne! — diris Gimlio. — Ni lasu ilin! Mi jam divenis ilian 
pensadon: malamegon al ĉio, kio marŝas dukrure; kaj ili 
parolas pri premado kaj strangolado. 

— Ne al ĉio, kio marŝas dukrure, — diris Legolaso. — Pri tio 
mi opinias, ke vi malpravas. La orkojn ili malamegas. Ĉar ili 
ne indiĝenas ĉi tie kaj scias malmulton pri elfoj kaj homoj. 

Tre malproksimaj estas la valoj kie ili naskiĝis. El la 
profundaj valoj de Fangorno, Gimlio, de tie ili venis laŭ mia 
supozo. 

— Sekve tio estas la plej danĝeroplena arbaro en Mez-Tero, 

— diris Gimlio. — Mi devus esti dankema pro la rolo ludita de 
ili, sed mi ne amas ilin. Vi eble taksas ilin mirindaj, sed pli 
grandan mirindaĵon mi vidis en tiu ĉi lando, pli belan ol iu 
ajn bosko aŭ arbara maldensejo iam ajn kreskintaj: mia koro 
estas ankoraŭ plena pro ĝi. 

» Strangaj estas la moroj de la homoj, Legolaso! Ĉi tie oni 
havas unu el la mirindaĵoj de la Norda Mondo, kaj kion ili 
diras pri ĝi? Kavernoj, ili diras! Kavernoj! Truoj alfuĝindaj en 
milita tempo, en kiuj oni stoku furaĝon! Bona mia Legolaso, 
ĉu vi scias, ke la kavernoj en la Profundaĵo de Helmo estas 
vastaj kaj belaj? Okazus senfina pilgrimado de gnomoj, nur 
por rigardi ilin, se tiaj aferoj estus konataj. Jes, efektive, oni 
pagus per pura oro por mallonga ekrigardo! 

— Kaj mi pagus per oro por esti forpermesata, — diris 
Legolaso, — kaj duoble tiom por esti liberigita, se mi hazarde 
envagus tien! 



— Vi tion ne vidis, do mi pardonas vian ŝercon, — diris 
Gimlio. — Sed vi parolas stultulece. Ĉu vi taksas belaj tiujn 
halojn, en kiuj loĝas via reĝo sub la monteto en Mornarbaro, 
kies konstruadon kunhelpis antaŭ longe gnomoj? Ili estas 
nuraj domaĉoj kompare kun la kavernoj, kiujn mi vidis ĉi tie: 
haloj nemezureblaj, plenigitaj de ĉiama muziko akva kiu 
tintas en lagetojn, tiel bela kiel Ĥeled-Zaram en stela lumo. 

» Kaj, Legolaso, kiam torĉoj estas ĉenditaj kaj homoj 
promenas sur la sablaj plankoj sub la eĥantaj kupoloj, ha! 
tiam, Legolaso, gemoj kaj kristaloj kaj vejnoj en valora erco 
ekbrilas en la poluritaj muroj; kaj lumo traardas tra falditaj 
marmoroj, konksimilaj, diafanaj kiel la vivaj manoj de reĝino 
Galadriela. Troviĝas kolonoj blankaj kaj safranaj kaj 
aŭrororuĝetaj, Legolaso, kanelitaj kaj torditaj je sonĝecaj 
formoj; ili abruptas supren de multkoloraj plankoj renkonte 
al la glimantaj pendaĵoj de la plafono: aloj, ŝnuroj, kurtenoj 
delikataj kiel glaciiĝintaj nuboj; lancoj, standardoj, pinakloj 
de pendigitaj palacoj! Senmovaj lagoj spegulas ilin: glima 
mondo suprenrigardas el malhelaj lagetoj kovritaj per klara 
vitro; tiaj urboj, kiajn la menso de Durino apenaŭ kapablus 
imagi dumdorme, plu etendiĝas tra avenuoj kaj pilastraj 
kortoj ĝis en nigrajn alkovojn, kien povas atingi neniom da 
lumo. Kaj tint! Falas arĝenta akvero, kaj la rondaj sulketoj en 
la vitro kurbigas kaj tremigas ĉiujn turojn kvazaŭ lolojn kaj 
koralojn en mara groto. Poste venas vespero: ili velkas kaj 
brilete estingiĝas; la torĉoj pluiras en alian ĉambron kaj 
alian revon. Ekzistas ĉambro post ĉambro, Legolaso; halo 
apertanta el halo, kupolo post kupolo, ŝtuparo post ŝtuparo; 
kaj daŭre la serpentumantaj padoj kondukadas en la kernon 
de la montego. Kavernoj! La Kavernoj de la Profundaĵo de 
Helmo! Feliĉa estis la hazardo, kiu pelis min tien! Plorigas 
min la forlaso. 

— Do, mi deziras por vi jenan sorton por via konsolado, 
Gimlio, — diris la elfo, — ke vi eliru sendomaĝe el la milito 



kaj revenu por denove vidi ilin. Sed ne sciigu al via 
parencaro! Ŝajnas, ke restas malmulto kiun ili povasfari, laŭ 
via rakonto. Eble la homoj ĉi-landaj saĝe diras malmulton: 
unu familio da laboremaj gnomoj kun marteloj kaj ĉiziloj 
eble detnms pli ol ĝi kreus. 

— Ne, vi ne komprenas, — diris Gimlio. — Neniu gnomo 
povus resti neemociita pro tia beleco. Neniu el la Durina raso 
minus tiujn kavernojn por ŝtonoj aŭ ercoj, eĉ ne se 
diamantoj kaj oro estus haveblaj tie. Ĉu vi detranĉas boskojn 
da florantaj arboj en la printempo por brulligno? Ni kulturus 
tiujn maldensejojn da floranta ŝtono, ne elhakus ilin. Per 
singarda lerto, frapeto post frapeto — rokereto kaj neniom 
pli, eble, dum tuta maltrankvila tago — tiel ni laborus, kaj 
kun paso de la jaroj ni aperigus novajn vojetojn kaj eksponus 
forajn ĉambrojn kiuj ankoraŭ mallumas, ekvideblaj nur kiel 
malplenaĵoj postfendetoj sur la roko. Kaj lumoj, Legolaso! Ni 
kreus lumilojn, tiajn lampojn, kiaj iam brilis en Ĥazad-Dumo; 
kaj kiam ni volus, ni forpelus la nokton, kiu regas tie de kiam 
estis kreitaj la montoj; kaj kiam ni dezirus ripozi, ni 
permesus al la nokto reveni. 

— Vi emocias min, Gimlio, — diris Legolaso. — Mi neniam 
antaŭe aŭdis vin tiel paroli. Vi preskaŭ igas min bedaŭri, ke 
tiujn kavernojn mi ne vidis. Ek! Ni interkonsentu — se ni 
ambaŭ revenos sendomaĝe el la danĝeroj nin atendantaj, ni 
vojaĝos dum kelka tempo kune. Vi vizitos kun mi Fangornon 
kaj poste mi akompanos vin porvidi la Profundaĵon de 
Helmo. 

— Tiun revenvojon mi ne elektus, — diris Gimlio. — Sed mi 
tolerus Fangornon, se mi havus vian promeson reveni al la 
kavernoj kaj dividi kun mi ties mirindaĵojn. 

— Vi havas mian promeson, — diris Legolaso. — Sed ve! Ni 
jam devos postlasi tiel la arbojn kiel la kavernojn dum kelka 



tempo. Vidu! Ni proksimiĝas al la fino de la arboj. Kiom 
longa vojo ĝis Isengardo, Gandalfo? 

— Proksimume dek kvin leŭgoj, kiel flugas la korvoj de 
Sarumano, — diris Gandalfo: — kvin de la enirejo de 
Profundaĵa Platejo ĝis la Trapasejoj; kaj de tie dek pluaj ĝis la 
pordo de Isengardo. Sed ni ne rajdos la tutan vojon hodiaŭ 
nokte. 

— Kaj kiam ni alvenos tien, kion ni vidos? — demandis 
Gimlio. — Vi eble scias, sed mi ne povas konjekti. 

— Mi mem ne scias certe, — respondis la sorĉisto. — Mi estis 
tie hieraŭ je la noktiĝo, sed eble okazis multo depost tiam. 
Tamen mi opinias, ke vi ne taksos la vojaĝon vana — eĉ ne 
kvankam la briletaj Kavernoj de Aglarondo estas postlasitaj. 

Finfine la trupo elpasis el la arbaro kaj konstatis, ke ili venis 
ĝis la fundo de la altaĵo, kie la vojo el Profundaĵo de Helmo 
disduiĝis: unuvoje orienten al Edoraso, alivoje norden al la 
Travadejoj de Iseno. Kiam ili rajdis el sub la arborando 
Legolaso haltis kaj bedaŭre rerigardis. Tiam li eligis subitan 
ekkrion: 

— Troviĝas okuloj! Okuloj elrigardas el la ombroj de la 
branĉoj! Mi neniam antaŭe vidis tiajn okulojn. 

La aliaj, surprizitaj de lia krio, haltis kaj turniĝis; sed 
Legolaso komencis retrorajdi. 

— Ne, ne! — kriis Gimlio. — Faru laŭplaĉe en via frenezeco, 
sed unue lasu min elseliĝi! Neniajn okulojn mi volasvidi! 

— Restu, Legolaso Verdfolio! — diris Gandalfo. — Ne reiru en 
la arbaron. Ankoraŭ ne! Nun ne estas via tempo. 



Ĝuste dum li parolis, venis antaŭen el inter la arboj tri 
strangaj figuroj. Tiel altaj kiel troloj ili estis, dek du futojn aŭ 
pli ilia alto; iliaj fortaj korpoj, fortikaj kiel junaj arboj, ŝajnis 
vestitaj per robo aŭ felo el dense alĝustigitaj grizo kaj bruno. 
Iliaj membroj estis longaj, kaj iliaj manoj estis multfingraj; 
iliaj haroj estis rigidaj kaj iliaj barboj estis muskece 
grizverdaj. Ili elrigardis perokuloj gravmienaj, sed ne la 
rajdistojn ili rigardis; iliaj okuloj turniĝis norden. Subite ili 
levis siajn longajn manojn al la buŝoj kaj eligis sonorajn 
kriojn, klarajn kiel notoj de korno, sed pli muzikaj kaj variaj. 
La krioj estis responditaj; kaj returniĝinte la rajdistoj vidis 
pliajn kreaĵojn samspecajn proksiraiĝi, paŝantajn tra la 
herbo. Ili venis rapide el la nordo, paŝante simile al vadantaj 
ardeoj, sed ne samrapide; ĉar la longpaŝaj kruroj taktis pli 
rapide ol ardeaj flugiloj. La rajdistoj pro miro laŭte ekkriis, 
kaj kelkaj metis manon al siaj glavteniloj. 

— Armilojn vi ne bezonas, — diris Gandalfo. — Tiuj estas 
nuraj paŝtistoj, efektive ili tute ne interesiĝas pri ni. 

Ŝajnis esti tiel; ĉar dum li parolis, la altuloj sen ekrigardo al 
la rajdistoj enpaŝis la arbaron kaj malaperis. 

— Paŝtistoj! — diris Teodeno. — Kie estas iliaj gregoj? Kio ili 
estas, Gandalfo? Ĉar estas klare, ke almenaŭ al vi ili ne estas 
nekonataj. 

— Ili estas paŝtistoj de la arboj, — respondis Gandalfo. — Ĉu 
pasis tiom da tempo, de kiam vi aŭskultis rakontojn 
apudfajruje? Troviĝas en via lando infanoj, kiuj el torditaj 
rakontofadenoj scius elpinĉi la respondon al via demando. 
Entojn vi ĵus vidis, ho reĝo, entojn el la Fangorna Arbarego, 
kiun vialingve oni nomas la Entarbaro. Ĉu vi supozis tiun 
nomon donita nur pro sencela fantazio? Ne, Teodeno, estas 
alie: por ili vi estas nur la pasema historio; ĉiuj jaroj de Eorlo 



la Juna ĝis Teodeno la Maljuna malmulte kalkuliĝas por ili; 
kaj ĉiuj faroj de via domo estas negrava afero. 

La reĝo silentis. 

— Entoj! — li diris finfine. — El la ombroj de legendo mi 
komencas iomete kompreni la mirindaĵon de 1' arboj, ŝajnas 
al mi. Mi ĝisvivis tagojn strangajn. Jam longe ni paŝtigis 
niajn bestojn kaj kultivis niajn kampojn, konstruis niajn 
domojn, faris niajn laborilojn, aŭ forrajdis por helpi pri la 
militoj de Minaso Tirit. Kaj tion ni nomis la vivo de I' homoj, 
la moraro de la mondo. Nin malmulte koncernis tio, kio 
ekzistis ekster la limoj de nia lando. Kantojn ni havas, kiuj 
pritraktas tiajn aferojn, sed tiujn ni forgesas, instruante ilin 
nural infanoj laŭ malzorga kutimo. Kaj nun descendis la 
kantoj inter nin el strangaj lokoj kaj iras videblaj sub la suno. 

— Vi devus ĝoji, reĝo Teodeno, — diris Gandalfo. — Ĉar ne 
nur la eta vivo de la homoj estas nun endanĝerigita, sed 
ankaŭ la vivo de tiuj kreaĵoj, kiujn vi supozis legenda afero. 
Vi ne malhavas aliancanojn, eĉ se tiujn vi ne konas. 

— Tamen mi devus ankaŭ tristi, — diris Teodeno. — Ĉar kiel 
ajn rezultiĝos la milita fortuno, ĉu ĝi eble ne tiel finiĝos, ke 
multo antaŭe bela kaj miriga, jam por ĉiam forpasos el Mez- 
Tero? 

— Povas esti, — diris Gandalfo. — La malvirto de Saŭrono ne 
povas esti komplete rebonigita, nekfarita kvazaŭ neniam 
estinta. Sed al tiaj tagoj ni estas kondamnitaj. Ni nun 
daŭrigu la komencitan vojaĝon! 

La trupo tiam forturniĝis de la plataĵo kaj de la arbaro kaj 
sekvis la vojon direkte al la Travadejoj. Legolaso sekvis 
malvolonte. La suno estis for, jam sinkinta malantaŭ la 
randon de la mondo, sed kiam ili elrajdis el la ombro de la 
montetoj kaj rigardis okcidenten al Breĉo de Rohano la ĉielo 



ankoraŭ ruĝis, kaj sub la flosantaj nuboj estis brulanta lumo. 
Malhelaj kontraŭ ĝi fluge rondiris multaj nigrafluĝilaj birdoj. 
luj preterpasis supre kun mornaj krioj, reirante al siaj hejmoj 
inter la rokoj. 

— La karnomanĝantoj okupiĝis en la batalkampo, — diris 
Eomero. Ili nun rajdis malurĝe, kaj mallumo volvis ĉirkaŭ ili 
la ebenaĵon. 

La lanta luno supreniris, jam kreskinta al la pleno, kaj en ties 
frida arĝenta lumo la ŝvelaj herbejoj leviĝis kaj falis kvazaŭ 
larĝa griza maro. Ili rajdis proksimume kvar horojn ekde la 
voja disduiĝo kiam ili proksimiĝis al la Travadejoj. Longaj 
deklivoj descendis rapide ĝis kie la rivero larĝiĝis en 
ŝtonozaj malprofundaĵoj interaltaj herbaj terasoj. Portatan 
per la vento ili aŭdis ululadon de lupoj. Iliaj koroj estis pezaj 
pro memoro pri la multaj homoj, kiuj batalpereis ĉi-loke. 

La vojo subeniris inter supreniĝaj torfaroj, tranĉe penetrante 
la terasojn ĝis rando de I' rivero kaj denove supren aliflanke. 
Troviĝis tri vicoj da plataj pasoŝtonoj tra la fluo, kaj inter ili 
vadejoj por ĉevaloj, kiuj kondukis de ambaŭ randoj ĝis meza 
insuleto. La rajdistoj rigardis suben al la transirejoj, kaj ŝajnis 
al ili strange; ĉar la Travadejoj ĉiam estis loko plena je rapido 
kaj babilo de transŝtona akvo; sed nun ili estis silentaj. La 
fundoj de la rivereto estis preskaŭ sekaj, nuda dezertejo el 
rulŝtonetoj kaj griza sablo. 

— Ĝi jam iĝis loko senĝoja, — diris Eomero. — Kia malsano 
trafis la riveron? Multajn belaĵojn detruis Sarumano: ĉu li 
ankaŭ voris la fontojn de Iseno? 

— Ŝajnas, ke jes, — diris Gandalfo. 

— Ve! — diris Teodeno. — Ĉu ni devas iri ĉi-voje, kie la 
karnomanĝantoj voras tiom da bravaj rajdistoj el Markio? 



— Ĝi estas nia vojo, — diris Gandalfo. — Plorinda estas la 
pereo de viaj viroj; sed vi vidos almenaŭ ke la montaraj lupoj 
ne voras ilin. Per siaj amikoj, la orkoj, ili aranĝas sian feston: 
tia fakte estas la amikeco de ilia specio. Venu! 

Ili descendis al la rivero, kaj kiam ili venis, la lupoj ĉesigis 
sian ululadon kaj forŝteliĝis. Timo trafis ilin, kiam ili vidis 
Gandalfon en la lunlumo kaj lian ĉevalon Ombrofakso 
brilanta kiel arĝento. La rajdistoj transpasis ĝis la insuleto, 
kaj ekbrilaj okuloj rigardis ilin pale el la ombroj de la bordoj. 

— Vidu! — diris Gandalfo. — Ĉi tie laboris amikoj. 

Kaj ili vidis, ke meze de la insuleto estis teramaso ĉirkaŭita 
per ŝtonoj kaj ĉirkaŭfermita per multaj lancoj. 

— Ĉi tie kuŝas ĉiuj viroj de Markio, kiuj pereis apude, — diris 
Gandalfo. 

— Ĉi tie ili ripozu! — diris Eomero. — Kaj kiam iliaj lancoj 
estos putrintaj kaj rustiĝintaj, ilia teramaso longe staru 
gardante la Travadejojn de Iseno! 

— Ĉu tiu ĉi faro ankaŭ estas via, Gandalfo mia amiko? 

— demandis Teodeno. — Vi multon plenumis dum unu 
vespero kaj unu nokto! 

— Per helpo de Ombrofakso... kaj de aliaj, — diris Gandalfo. 

— Mi rajdis fore kaj longe. Sed ĉi tie apud la teramaso mi 
volas diri jenon por via konsolo: multaj pereis dum la bataloj 
ĉe la Travadejoj, sed malpli ol onidiroj kalkulis. Pli multaj 
estis disigitaj ol mortigitaj; mi kunigis ĉiujn, kiujn mi 
sukcesis trovi. lujn mi sendis kun Grimboldo el Ŭestfaldo 
aliĝe al Erkenbrando; iujn mi ordonis al tiu ĉi laboro kiun vi 
vidas, kaj tiuj jam reiris kape kun via marŝalo Elfhelmo al 
Edoraso. Ankaŭ multajn aliajn mi pli frue sendis tien por 
gardi vian domon. Mi sciis, ke Sarumano sendis kontraŭ vin 



sian tutan forton, kaj liaj servantoj deviis de ĉiuj ceteraj 
taskoj kaj iris al la Profundaĵo de Helmo; la landoj ŝajnis 
malplenaj de malamikoj; tamen mi timis, ke luprajdistoj kaj 
kaperistoj malgraŭ tio rajdos al Meduseldo, dum ĝi estas 
nedefendata. Sed jam laŭ mia opinio ne necesas, ke vi timu! 
Vi trovos vian domon bonveniganta vian revenon. 

— Kaj ĝoja mi estos revidante ĝin, — diris Teodeno, 

— kvankam jam mallonga estos mia restado tie, sendube. 

Tiam la trupo adiaŭis la insuleton kaj la teramason, kaj 
transiris la riveron kaj supreniris la kontraŭan bordon. Poste 
ili rajdis plu, feliĉaj ke ili forlasis la mornajn Travadejojn. Post 
ilia foriro reaŭdiĝis la ululado de la lupoj. 

Ekzistis antikva ĉefvojo kondukanta de Isengardo al la 
Travadejoj. Dum kelka tempo ĝi akompanis la riveron, 
kurbiĝante apud ĝi orienten kaj poste norden; sed finfine ĝi 
forturniĝis kaj kondukis rekte al la pordego de Isengardo; kaj 
tiu troviĝis sub la montoflanko okcidente de la valo, dek ses 
mejlojn aŭ pli de ĝia elirejo. Tiun vojon ili sekvis, sed ili ne 
rajdis sur ĝi; ĉar la apuda tero estis firma kaj ebena, kovrita 
multmejle de mallonga resalta herbo. Ili rajdis jam pli rapide, 
kaj je noktomezo la Travadejoj estis je preskaŭ kvin leŭgoj 
malantaŭe. Tiam ili haltis, kompletigante la tiunoktan 
vojaĝon, ĉar la reĝo estis laca. Ili atingis la subon de la 
Nebulecaj Montoj, kaj la longaj brakoj de Nan Kuruniro 
etendiĝis suben renkonte al ili. Senluma kuŝis la valeto 
antaŭ ili, ĉar la luno jam pasis okcidenten kaj ties lumon 
kaŝis la montetoj. Sed el la profunda ombro de la valo leviĝis 
larĝa spiralo el fumo kaj vaporo; supreniĝante ĝi allogis la 
radiojn de 1' sinkanta luno kaj disvastiĝis laŭ muaraj ondoj, 
nigraj kaj arĝentaj, sur la stelplena ĉielo. 

— Kion vi opinias pri tio, Gandalfo? — demandis Aragorno. 

— Oni supozus, ke la tuta Sorĉista Valo brulas. 



— Nuntempe ĉiam estas nebulaĵo super tiu valo, — diris 
Eomero: — sed mi neniam antaŭe vidis ion tian. Tiuj estas pli 
vaporoj ol fumoj. Sarumano pretigas ian demonaĵon por 
saluti nin. Eble li boligas la tutan akvon de Iseno kaj tial la 
rivero forsekiĝas. 

— Eble tion li faras, — diris Gandalfo. — Morgaŭ ni ekscios, 
kion li ja faras. Nun ni ripozu iom, se ni povos. 

Ili bivakis apud la fluejo de 1' Isena rivero; ĝi estis ankoraŭ 
silenta kaj malplena. Kelkaj el ili dormis iomete. Sed malfrue 
en la nokto la sentineloj ekkriis, kaj ĉiuj vekiĝis. La luno estis 
for. Steloj brilis supre; sed super la tero rampis mallumo pli 
nigra ol la nokto. Ambaŭflanke de I' rivero ĝi ruliĝis al ili, 
irante norden. 

— Restu kie vi estas! — diris Gandalfo. — Neniun armilon 
elingigu! Atendu! Kaj ĝi preterpasos vin. 

Nebuleto ĉirkaŭvolvis ilin. Supre kelkaj steloj plu brilis 
malforte; sed ambaŭflanke leviĝis muroj el nepenetrebla 
morno; ili estis en mallarĝa koridoro inter moviĝantaj 
ombroturoj. Voĉojn ili aŭdis, flustrojn, ĝemojn kaj senfinan 
siblan suspiradon; la tero skuiĝis sube. Ŝajnis al ili longe, 
dum ili sidis kaj timis; sed finfine la mallumo kaj la rumoro 
pasis, kaj malaperis inter la brakojn de la monto. 

En la sudo ĉe Kornburgo noktomeze la homoj aŭdis grandan 
bruon, kaj neniu riskis eliri. Sed matene ili eliris kaj estis 
mirigitaj; ĉar la mortigitaj orkoj estis for, kaj ankaŭ la arboj. 
Malproksime sube en la valo de la Profundaĵo la herbo estis 
depremita kaj trample brunigita, kvazaŭ gigantaj paŝtistoj 
tie paŝtintus gregojn da bovoj; sed unu mejlon sube de la 
ŝtonmuro, truego estis fosita en la tero, kaj sur ĝi ŝtonoj estis 
alte amasigitaj. La homoj kredis, ke la mortigitaj orkoj estis 
enterigitaj tie; sed ĉu tiuj kiuj fuĝis en la arbaron estis kun 



ili, neniu povis diri, ĉar neniu iam ajn metis piedon sur tiun 
ŝtonamason. La Morta Monteto oni poste nomis ĝin, kaj 
neniu herbo kreskis tie. Sed la strangaj arboj neniam plu 
estis viditaj en la Profunda Kavaĵo; ili reiris nokte kaj marŝis 
malproksimen ĝis la malhelaj montetoj de Fangorno. Tiel ili 
venĝis sin kontraŭ la orkoj. 

La reĝo kaj lia trupo tiunokte ne plu dormis; sed neniun 
alian strangaĵon ili vidis kaj aŭdis, krom unu: la voĉo de I' 
apuda rivero subite vekiĝis. Okazis fluado de akvo rapidanta 
suben inter la ŝtonoj; kaj kiam tiu pasis, Iseno fluis kaj 
bobelis denove en sia fluejo, kiel ĝi kutimis. 

Je tagiĝo ili pretigis sin pluiri. La lumo venis griza kaj pala, 
kaj ili ne vidis la leviĝon de la suno. La aero supre estis peze 
nebula, kaj fumaĵo kuŝis sur la ĉirkaŭa tero. Ili iris malrapide, 
rajdante jam sur la ĉefvojo. Tiu estis larĝa kaj malmola, kaj 
bone prizorgita. Malklare tra la nebulo videblis la longa 
montobrako leviĝanta maldekstre. Ili pasis en Nan 
Kuruniron, la Sorĉistan Valon. Gi estis valo ĉirkaŭmurita, 
aperta nur al la sudo. lam ĝi estis bela kaj verda, kaj tra ĝi 
fluis Iseno, jam profunda kaj forta antaŭ ol trovi la ebenaĵon; 
ĉar ĝin nutris multaj fontoj kaj rojetoj inter la pluvumitaj 
montetoj, kaj ĉie ĉirkaŭe kuŝis agrabla fekunda tereno. 

Ne plu estis tiel. Sub la muroj de Isengardo ankoraŭ estis 
akreoj kultivataj de la Sarumanaj sklavoj; sed la plejparto de 
la valo iĝis sovaĝejo el loloj kaj dornoj. Rubusoj etendiĝis sur 
la tero aŭ transgrimpinte sur veprejoj kreis hirtajn kavetojn 
kie loĝis bestetoj. Tie kreskis neniuj arboj; sed inter la 
mucidaj herboj plu videblis la bruligitaj kaj hakitaj stumpoj 
de antikvaj boskoj. Tiu estis tereno trista, nun silenta krom la 
ŝtona bruo de hastaj akvoj. Fumoj kaj vaporoj drivis 
morozanube kaj kaŭris en kavetoj. La rajdistoj ne parolis. 
Multaj dubemis en la koro, scivolante ĝis kia mizera fino 
kondukas la vojaĝo. Post kiam ili rajdis kelkajn mejlojn, la 



vojo iĝis larĝa strato pavimita pergrandaj plataj ŝtonoj 
kvadrataj kaj sperte almetitaj; neniu herbero vidiĝis ĉe ajna 
junto. Profundaj defluiloj plenaj je malrapida akvo subeniris 
ambaŭflanke. Alta pilastro subite baŭmis antaŭ ili. Gi estis 
nigra, kaj surĝi estis metita ŝtonego ĉizita kaj pentrita laŭ 
formo de longa blanka mano. Ties fingro indikis norden. Ili 
sciis, ke jam ne malproksime devas stari la pordo de 
Isengardo, kaj iliaj koroj estis pezaj; sed iliaj okuloj ne povis 
trapiki la nebuletojn antaŭe. 

Sub la montobrako en la Sorĉista Valo dum nekalkuleblaj 
jaroj situis tiu antikva loko kiun la homoj nomas Isengardo. 
Parte ĝin formis la kreado de la montoj, sed grandiozajn 
laboraĵojn pratempe faris tie la homoj de Okcidentio, kaj 
longe loĝadis tie Sarumano kaj ne maldiligentis. 

Jen estas ĝia fasono, dum superregis Sarumano, de multaj 
taksata la ĉefo de sorĉistoj. Granda ringmuro el ŝtono 
kvazaŭ turecaj klifoj elstaris el la ŝirmo de la montflanko, de 
kiu ĝi etendiĝis kaj poste revenis. Nur unu enirejon oni faris 
en ĝi, grandan arkaĵon elfositan en la suda muro. Tie tra la 
nigra rokaĵo tunelo longa estis elhakita, fermita ambaŭflanke 
perfortikaj pordegoj el fero. Ili estistiel konstruitaj kaj 
pendigitaj sur la grandaj ĉarniroj, ŝtalaj fostoj enbatitaj en la 
vivan ŝtonon, ke malbaritajn oni povis movi ilin per malforta 
puŝo per la brakoj, senbrue. Tiu, kiu enpaŝis kaj finfine eliĝis 
el la eĥoplena tunelo, vidis ebenaĵon, grandan cirklon, 
iomete kavigitan kvazaŭ vasta malprofunda kuvo: mejlon ĝi 
mezuris de rando al rando. lam ĝi estis verda kaj plena je 
aleoj kaj boskoj da fekundaj arboj, akvumitaj per rojoj 
fluantaj de la montoj en lagon. Sed tie kreskis neniu verdaĵo 
dum la lastaj tagoj de Sarumano. La vojojn pavimis slaboj, 
malhelaj kaj duraj; kaj apud ili anstataŭ arboj sinsekvis 
longaj linioj de pilastroj, iuj marmoraj, iuj kupraj aŭ feraj, 
kunligitaj per pezaj ĉenoj. 



Multaj domoj estis, ĉambroj, haloj kaj koridoroj, elhakitaj kaj 
tunelitaj en la muroj internaflanke, tiel ke la tutan apertan 
cirklon alfrontis sennombraj fenestroj kaj malhelaj pordejoj. 
Miloj povis loĝi tie, laboristoj, servistoj, sklavoj kaj militistoj 
kun granda stoko de armiloj; lupojn oni manĝigis kaj 
enstaligis en profundaj bestejoj sube. Ankaŭ la ebenaĵo estis 
traborita kaj fosita. Ŝaktoj estis boritaj profunde en la teron; 
ties suprajn ekstremojn kovris malaltaj teramasoj kaj ŝtonaj 
domoj, tiel ke en lunlumo la Ringo de Isengardo aspektis kiel 
tombejo de malmortaj mortintoj. Ĉar la tero tremis. La ŝaktoj 
descendis laŭ multaj deklivoj kaj spiralaj ŝtuparoj ĝis 
kavernoj en la suba subo; tie Sarumano havis trezorejojn, 
konservejojn, armilejojn, forĝejojn kaj fornegojn. Feraj radoj 
senĉese turniĝadis tie kaj marteloj batsonis obtuze. 
Dumnokte plumaroj da vaporo eliĝis tra la aperturoj, desube 
lumigitaj de lumo ruĝa, blua aŭ venene verda. 

Al la centro ĉiuj vojoj direktiĝis inter siaj ĉenaroj. Tie staris 
turo mirinde formita. Gin konstruis la metiistoj en pratempo, 
kiuj glatigis la Ringon de Isengardo, kaj tamen ĝi ŝajnis aĵo 
ne farita per la lerto de la homoj, sed ŝirita el ostoj de la tero 
dum la antikva turmentado de la montetoj. Pinto kaj insulo 
el roko ĝi estis, nigra kaj glime dura: kvarfortikaj pilieroj el 
multflanka ŝtono estis velde unuigitaj, sed proksime al la 
supro ili malfermiĝis al gapaj kornoj, kies pinakloj akris kiel 
pintoj de lancoj, akreĝis kiel tranĉiloj. Intertiuj estis 
mallarĝa spaco, kaj tie sur planko el polurita ŝtono, 
surskribita je strangaj signoj, oni povis stari je kvincent futoj 
super la ebenaĵo. Gi estis Ortanko, la citadelo de Sarumano, 
kies nomo havis (intence aŭ hazarde) duoblan signifon; ĉar 
en la elfa lingvo ortank signifas Monto Dentego, sed en la 
praa lingvo de Markio: Ruza Menso. 

Loko forta kaj mirinda estis Isengardo, kaj longe ĝi estis 
bela; kaj tie iam loĝis gravaj mastroj, kuratoroj de Gondoro 
okcidente, kaj saĝuloj kiuj observis la stelojn. Sed Sarumano 



malrapide formis ĝin laŭ siaj ŝanceliĝaj celoj, kaj plibonigis 
ĝin laŭ sia supozo, estante trompita — ĉar ĉiuj artoj kaj 
subtilaj rimedoj, por kiuj li rezignis pri sia antaŭa saĝeco, kaj 
kiujn li trompite supozis propraj, nur venis el Mordoro; do tio 
kion li kreis estis nulaĵo, nur eta kopio, infana ludilo aŭ 
sklava flato, de tiu giganta fortikejo, armilejo, karcero, forno 
de granda potenco Baraduro, la Malhela Turego, kiu 
permesis neniun rivalon kaj priridis flatadon, atendante 
propran momenton, sekura en sia fiero kaj sia nemezurebla 
forto. 

Tio estis la fortikejo de Sarumano laŭ onidira raporto; ĉar en 
memoro de la vivantoj la homoj el Rohano ne eniris ĝian 
pordon, krom eble kelkaj, ekzemple Vermlango, kiuj venis 
sekrete kaj sciigis al neniu, kion ili vidis. 

Nun Gandalfo rajdis al la granda pilastro de la Mano kaj 
preterpasis ĝin; kaj kiam ii faris tion, la mirigitaj rajdistoj 
vidis, ke la Mano jam ne aspektas blanka. Gi estis makulita 
kvazaŭ de sekiĝinta sango; kaj pli proksimen rigardante ili 
konstatis, ke ĝiaj ungoj estas ruĝaj. Senatente Gandalfo plu 
rajdis en la nebuleton, kaj malvolonte ili sekvis lin. Nun 
ĉirkaŭ ili, kvazaŭ okazus subita inundo, kuŝis larĝaj flakoj 
apud la ŝoseo, plenigante la kavaĵojn, kaj rojetoj defluis inter 
la ŝtonoj. 

Finfine Gandalfo haltis kaj fingrovokis ilin; kaj ili alvenis kaj 
vidis, ke post li foriĝis la nebuletoj kaj brilis pala sunlumo. 
Jam pasis la tagmeza horo. Ili jam atingis la pordegon de 
Isengardo. 

Sed la pordego kuŝis ĵetegita kaj tordita sur la tero. Kaj ĉie 
ĉirkaŭe ŝtono, fendita kaj diserigita en formo de sennombraj 
akrangulaj pecoj, estis diserigita foren aŭ amasigita ruine. 
Ankoraŭ staris la granda arkaĵo, sed ĝi nun malfermiĝis al 
senplafona abismo: la tunelo estis vidigita, kaj en la 



klifsimilaj muroj ambaŭflanke estis elŝiritaj fendegoj kaj 
breĉoj; ties turoj estis polvigitaj. Se la Granda Maro kolere 
leviĝus kaj ŝtorme falus sur la montetojn, tio ne kaŭzus pli 
grandan ruiniĝon. 

La antaŭa ringo estis plena je vaporanta akvo: bobela 
kaldrono, en kiu ondiĝis kaj flosis vrakaĵo el traboj kaj 
stangoj, kestoj kaj bareloj kaj rompitaj varoj. Torditaj kaj 
kliniĝantaj pilastroj levissiajn rompitajn pintojn superla 
inundo, sed ĉiuj vojoj estis dronigitaj. Malproksime, ŝajne 
duonvualite perondumanta nubo, baŭmis la insula roko. 
Ankoraŭ malhela kaj alta, nerompita per la ŝtormo, staris la 
turego Ortanko. Palaj akvoj plaŭdis ĉirkaŭ ĝia subo. 

La reĝo kaj ties tuta trupo sidis silentaj sur siaj ĉevaloj, 
mirante, konstatante, ke la potenco de Sarumano estas 
renversita; sed la kielon ili ne povis konjekti. Kaj nun ili 
turnis la rigardon al la arkaĵo kaj la ruinigita pordego. Tie ili 
vidis apude grandan rubamason; kaj subite ili konsciiĝis pri 
du etaj figuroj senzorge kuŝantaj sur ĝi, grize vestitaj, 
apenaŭ videblaj inter la ŝtonoj. Apud ili estis boteloj kaj 
bovloj kaj pletoj demetitaj, kvazaŭ ili ĵus bone manĝis kaj 
nun ripozis post la laboro. Unu ŝajnis dormanta; la alia kun 
krucmetitaj kruroj kaj brakoj postmetitaj al la kapo apogis 
sian dorson per rompita roko kaj sendis el la buŝo longajn 
striojn kaj etajn ringojn da fumo maldense blua. 

Momente Teodeno, Eomero kaj ĉiuj viroj mire rigardadis ilin. 
El la tuta ruiniĝo de Isengardo tio ŝajnis al ili la plej stranga 
vidaĵo. Sed antaŭ ol la reĝo povis ekparoli, la eta fumspira 
figuro subite konsciiĝis pri ili, dum ili sidis tie silente je 
rando de la nebuleto. Li salte stariĝis. Li aspektis junule aŭ 
junulsimile, kvankam laŭ staturo nemulte pli ol duonhome 
alta; lia kapo kun bruna bukla hararo estis nekovrita, sed li 
estis vestita per vojaĝmakulita mantelo samkolora kaj 
samfasona kian portis la kunuloj de Gandalfo, kiam ili rajdis 



al Edoraso. Li tre malalten riverencis, metante manon al sia 
brusto. Poste, ŝajnante ne rimarki la sorĉiston kaj ties 
amikojn, li turnis sin al Eomero kaj la reĝo. 

— Bonvenon, mastroj, al Isengardo! — li diris. — Ni estas la 
pordogardistoj. Gajadoko, filo de Saradoko, estas mia nomo. 
Kaj mia kunulo, kiu ve! cedis al laceco, — tiam li piedpuŝis la 
alian, — estas Peregrino, filo de Paladino, el la domo de 
Tjuko. Malproksima en la nordo estas nia hejmo. Mastro 
Sarumano estas interne; se ĉimomente li ne estus enfermita 
kun iu Vermlango, sendube li estus ĉi tie por bonvenigi tiel 
honorindajn gastojn. 

— Sendube tiel! — ridis Gandalfo. — Kaj ĉu estis Saramano 
kiu ordonis, ke vi gardu lian damaĝitan pordegon kaj atendu 
la alvenon de gastoj, kiam vian atenton vi povus forturni de 
pletoj kaj boteloj? 

— Ne, bona sinjoro, tiun aferon li forgesis, — respondis Gaja 
seriozmiene. — Li estas multe okupita. Niaj ordonoj venis de 
Arbobarbo, kiu transprenis prizorgon de Isengardo. Li 
ordonis, ke mi bonvenigu la Mastron de Rohano per 
konvenaj vortoj. Mi faris mian plejeblon. 

— Kaj kio pri viaj kunuloj? Kio pri Legolaso kaj mi? — kriis 
Gimlio, ne povante sin reteni pli longe. — Friponoj, vi 
lanpiedaj kaj lankapaj forvagintoj! Belan persekuton vi 
trudis al ni! Ducent leŭgojn tra marĉoj kaj arbaro, batalo kaj 
morto, por elsavi vin! Kaj jen ni trovas vin bankedantaj kaj 
pigrumantaj — kaj fumantaj! Fumantaj! Kie vi akiris la 
pipherbon, kanajloj?Je martel' kaj amboso! Mi estas tiel 
ŝirita pro kolero kaj ĝojo, ke estos mirinde se mi ne krevos! 

— Vi parolas ankaŭ mianome, Gimlio, — ridis Legolaso. 

— Tamen mi prefere sciiĝus, kiel ili akiris la vinon. 



— Unu aferon vi ne trovis dum via persekutado, kaj tio estas 
pli trafa spriteco, — diris Grinĉjo malfermante unu okulon. 

— Jen vi trovas nin sur venka batalkampo inter la kaperaĵo 
de armeoj, kaj vi scivolas kiel ni akiris kelkajn merititajn 
konsolaĵojn! 

— Ĉu merititajn? — diris Gimlio. — Tion mi ne kredas! La 
rajdistoj ridis. 

— Ne dubeblas, ke ni ĉeestas renkontiĝon de karaj amikoj, 

— diris Teodeno. — Do tiuj estas la perditoj el via kunularo, 
Gandalfo, ĉu? La sorto de la tagoj estas pleniĝi je mirindaĵoj. 
Mijam vidis multajn, post kiam mi forlasis mian domon; kaj 
jen jam antaŭ miaj okuloj staras ankoraŭ unu el la popoloj 
legendaj. Ĉu tiuj ne estas la duonuloj, kiujn kelkaj inter ni 
nomas holbitloj? 

— Hobitoj, mi petas, mastro, — diris Grinĉjo. 

— Ĉu hobitoj? — diris Teodeno. — Via lingvo strange 
ŝanĝiĝis; sed la nomo sonas tiel ne maltaŭga. Hobitoj! Neniu 
raporto aŭdita de mi traktas juste la veron. 

Gaja riverencis; kaj Grinĉjo stariĝis kaj profunde riverencis. 

— Vi bonvolas, mastro; aŭ espereble mi rajtas tiel interpreti 
viajn vortojn, — li diris. — Kaj jen alia mirindaĵo! Mi vagis en 
multaj landoj post la forlaso de mia hejmo kaj mi neniam ĝis 
nun trovis popolon konantan iun ajn historion pri la hobitoj. 

— Mia popolo antaŭ tre longe elvenis el la nordo, — diris 
Teodeno. — Sed mi ne trompos vin: ni konas neniujn 
rakontojn pri hobitoj. Inter ni estas dirate, ke nurtre 
malproksime, trans multaj montetoj kaj riveroj, estas 
duonula popolo loĝanta en truoj en sablodunoj. Sed mankas 
legendoj pri ties faroj, ĉar oni diras, ke ili faras malmulton, 
evitas vidiĝi al la homoj, ĉar ili kapablas malaperi 



palpebrum-rapide; kaj ili povas ŝanĝi siajn voĉojn por simili 
la ĉirpadon de birdoj. Sed ŝajnas, ke pli estas direbla. 

— Vere tiel estas, mastro, — diris Gaja. 

— Ekzemple, — diris Teodeno, — mi ne aŭdis, ke ili sputas 
fumon el siaj buŝoj. 

— Ne surprize, — respondis Gaja, — ĉar tio estas arto kiun ni 
praktikas dum ne pli ol kelkaj generacioj. EstisToboldo 
Kornblovulo el Longfundo en la Sud-kvarono, kiu la unua 
kultivis la malfalsan pip-herbon en siaj ĝardenoj ĉirkaŭ la 
jaro 1070 laŭ nia datumo. Kiel maljuna Toĉjo akiris la 
plantaĵon... 

— Vi ne komprenas vian endanĝeriĝon, Teodeno, 

— interrompis Gandalfo. — Tiuj hobitoj pretas sidi rande de 
ruino kaj diskuti la plezurojn de la manĝotablo, aŭ la 
bagatelajn agojn de siaj patroj, avoj, praavoj kaj gekuzoj ĝis 
la naŭa grado, se vi kuraĝigas ilin pertroa pacienco. lu alia 
tempo estus pli konvena por la historio de fumado. Kie estas 
Arbobarbo, Gaja? 

— Fore ĉe la norda flanko, laŭ mia supozo. Li iris trovi trinkon 

— da pura akvo. La pli multaj aliaj entoj estas kun li, ankoraŭ 
farante sian laboron — jen tie. — Gaja gestis per sia mano al 
la vaporanta lago; kaj rigardante ili aŭdisforan murmuradon 
kaj klakadon, kvazaŭ lavango falus de la montflanko. 
Malproksime aŭdiĝis hum-hum, kvazaŭ de kornoj triumfe 
blovataj. 

— Kaj ĉu do Ortanko estas sengarde lasita? — demandis 
Gandalfo. 

— Estas la akvo, — diris Gaja. — Sed Rapidtrunko kaj kelkaj 
aliaj privaĉas ĝin. Ne ĉiuj ĉi fostoj kaj pilastroj sur la ebenaĵo 



estas starigitaj de Saramano. Rapidtrunko, mi opinias, estas 
apud la roko proksime al la ŝtupara subo. 

— Jes, alta griza ento troviĝas tie, — diris Legolaso, — sed 
liaj brakoj apudas la flankojn kaj li staras senmova kiel 
pordofosto. 

— Estas post la tagmezo, — diris Gandalfo, — kaj ni, 
almenaŭ, ne manĝis post la frumateno. Tamen mi volas 
laŭeble baldaŭ interparoli kun Arbobarbo. Ĉu li ne lasis por 
mi mesaĝon, aŭ ĉu pletoj kaj boteloj forpelis ĝin el via 
menso? 

— Mesaĝon li postlasis, — diris Gaja, — kaj mi intencis diri 
ĝin, sed malhelpis min multaj aliaj demandoj. Mi devis diri 
ke, se la Mastro de Markio kaj Gandalfo rajdos ĝis la norda 
muro, ili tie trovos Arbobarbon, kaj li bonvenigos ilin. Mi 
rajtas aldoni, ke ili trovos ankaŭ plej altkvalitan nutraĵon tie, 
ĉar ĝin trovis kaj elektis viaj humilaj servantoj. — Li 
riverencis. 

Gandalfo ridis: 

— Jam pli bone! Nu, Teodeno, ĉu vi rajdos kun mi por trovi 
Arbobarbon? Ni devas ĉirkaŭiri, sed ne estas malproksime. 
Kiam vi vidos Arbobarbon, vi lernos multon. Ĉar Arbobarbo 
estas Fangorno, la plej aĝa kaj ĉefa el la entoj, kaj 
interparole kun li vi aŭdos la parolon de la plej maljuna el 
ĉiuj vivantoj. 

— Mi akompanos vin, — diris Teodeno. — Adiaŭ, miaj hobitoj 
Ni renkontiĝu denove en mia domo! Tie vi sidos apud mi kaj 
rakontos al mi ĉion kion deziros viaj koroj: la farojn de viaj 
avoj ĝis la limoj de via kalkulo; kaj ni parolos ankaŭ pri 
Toboldo la Maljuna kaj ties plantaĵo-klero. Adiaŭ! 


La hobitoj profunde riverencis. 



Do tiu estas la Reĝo de Rohano! — diris Grinĉjo subvoĉe. 
Brava maljunulo! Tre ĝentila. 



9 


Rubo kaj forĵetaĵo 

Gandalfo kaj la reĝa trapo forrajdis, turnante sin orienten por 
ĉirkaŭiri la ruinigitajn murojn de Isengardo. Sed Aragorno, 
Gimlio kaj Legolaso ne iris. Lasinte Arodon kaj Hasufelon 
vagi serĉante herbon, ili venis kaj sidiĝis apud la hobitoj. 

— Nu, nu! Finiĝis la ĉasado kaj finfine ni rerenkontiĝas tie, 
kien neniu el ni iam supozis alveni, — diris Aragorno. 

— Kaj nun kiam la gravuloj iris diskuti aferojn altnivelajn, 

— diris Legolaso, — la ĉasintoj povas eble ekscii la 
respondojn al siaj propraj rebusetoj. Ni spuris vin ĝis la 
arbaro, sed ekzistas ankoraŭ multaj aferoj pri kiuj mi ŝatus 
scii la veron. 

— Kaj ekzistas ankaŭ multo, kion ni volas scii pri vi, — diris 
Gaja. — Kelkajn aferojn ni eksciis per Arbobarbo, la maljuna 
ento, sed tiom tute ne sufiĉas. 

— Ĉio siatempe, — diris Legolaso. — Ni estis la ĉasantoj, kaj 
vi devus unue liveri historion pri vi mem. 

— Aŭ due, — diris Gimlio. — Tio irus pli glate post manĝo. 

Mia kapo doloras min kaj estas post la tagmezo. Vi foririntoj 
povus reguligi la konton trovante por ni iom el la priparolita 
kaperaĵo. Manĝaĵo kaj trinkaĵo repagus iom el via ŝuldo al 
mi. 

— Do vi ricevos ilin, — diris Grinĉjo. — Ĉu vi prenos ĝin ĉi 
tie, aŭ pli komforte en la restaĵo de I' gardistejo Sarumana 

— jen tie, sub la arkaĵo? Ni devus pikniki ĉi tie ekstere por 
gvati la vojon. 



— Duongvati! — diris Gimlio. — Sed mi eniros neniun orkan 
domon, nek tuŝos orkan manĝaĵon aŭ ion ajn pripalpitan de 
ili. 

— Tion ni ne postulus de vi, — diris Gaja. — Sufiĉas al ni 
orkoj por unu vivodaŭro. Sed multaj aliaj popoloj estis en 
Isengardo. Sarumano retenis sufiĉe da saĝo por ne fidi al siaj 
orkoj. Li havis homojn porgardi siajn pordojn; verŝajne iuj el 
la plej fidelaj servantoj. Ĉiuokaze ili estis favoritaj kaj ricevis 
bonan provianton. 

— Kaj pip-herbon? — demandis Gimlio. 

— Ŝajnas al mi, ke ne, — Gaja ridis. — Sed tio estas alia 
historio, kiu povas atendi ĝis post la tagmanĝo. 

— Nu, ni iru tagmanĝi do! — diris la gnomo. 

La hobitoj gvidis antaŭen; kaj ili pasis sub la arkaĵo kaj 
alvenis larĝan pordon maldekstre, supre de ŝtuparo. Gi 
malfermiĝis rekte al granda ĉambro kun alia malpli granda 
pordo ĉe la fora ekstremo kaj kameno kaj fumtubo 
unuflanke. La ĉambro estis elhakita el la ŝtono; kaj certe ĝi 
iam estis malhela, ĉar ĝiaj fenestroj elrigardis nur en la 
tunelon. Sed lumo nun envenis tra la rompita tegmento. En 
la kameno brulis ligno. 

— Mi bruligis iom da fajro, — diris Grinĉjo. — Gi plezurigis 
nin en la nebuloj. Malmultaj branĉofaskoj haveblis, kaj la 
pliparto de la trovitaj lignaĵoj estis malseka. Sed en la 
fumtubo estas forta trablovo; ĝi ŝajnis serpentumi supren tra 
la roko kaj feliĉe ĝi ne estas ŝtopita. Fajro utilas. Mi faros por 
vi iom da rostita pano. La pano aĝas tri aŭ kvar tagojn, 
bedaŭrinde. 

Aragorno kaj liaj kunuloj sidiĝis ĉe la tablo kaj la hobitoj 
malaperis tra la interna pordo. 



— Varĉambro tie kaj feliĉe super la inundo, — diris Grinĉjo 
kiam ili revenis ŝarĝitaj je pletoj, bovloj, tasoj, tranĉiloj kaj 
ĉiaspeca nutraĵo. 

— Kaj ne necesas grimaci pri la provianto, Mastro Gimlio, 

— diris Gaja. — Tio ĉi ne estas orka fatraso, sed homnutraĵo, 
laŭ esprimo de Arbobarbo. Ĉu vi preferas vinon aŭ bieron? 
Barelo troviĝas tie interne — tre akceptinda. Kaj tio ĉi estas 
unuagrada porkaĵo salita. Aŭ mi povas tranĉi por vi kelkajn 
pecojn da lardo kaj tiujn rosti se vi volas. Mi bedaŭras, ke 
mankas verdaĵo: la liveroj estis iom interrompitaj 
lastatempe! Mi ne povas proponi ion poste krom butero kaj 
mielo porvia pano. Ĉu vi kontentas? 

— Vere jes, — diris Gimlio. — La ŝuldo estas multe reduktita. 
La triopo baldaŭ okupiĝis pri sia manĝaĵo; kaj la du hobitoj 
senĝene ekmanĝis la duan fojon. 

— Ni devas imiti la gastojn, — ili diris. 

— Vi tre ĝentilas hodiaŭ matene, — ridis Legolaso. — Sed 
eble, se ni ne alvenus, vi jam imitus denove unu la alian. 

— Eble; kaj kial ne? — diris Grinĉjo. — Ni manĝis fiaĵon ĉe la 
orkoj kaj sufiĉe malmulte dum tagoj antaŭe. Ŝajnas longa 
tempo de kiam ni povis satmanĝi kontentige. 

— ŝajnas ke tio ne malutilis al vi, — diris Aragorno. 

— Efektive vi aspektas impone bonsanaj. 

— Jes, tio estas fakto, — diris Gimlio rigardante atente ilin 
trans la randon de sia kruĉo. — Vidu, via hararo estas duoble 
pli densa kaj bukla ol ĉe nia disiĝo; kaj mi ĵurus ke vi ambaŭ 
iom kreskis, se tio eblas al hobitoj viaaĝaj. Tiu Arbobarbo 
ĉiuokaze ne lasis vin malsataj. 



— Tion li ne faris, — diris Gaja. — Sed entoj nur trinkas, kaj 
trinkaĵo ne sufiĉas por kontentigi. La pocioj de Arbobarbo 
eble nutras, sed oni sentas neceson pri io solida. Kaj eĉ 
lembaso ne malindas alternativojn. 

— Vi trinkis la akvon de la entoj, ĉu? — diris Legolaso. — Ha, 
supozeble la okuloj de Gimlio ne trompas lin. Strangaj kantoj 
estis kantitaj pri la pocioj de Fangorno. 

— Multaj strangaj historioj estas rakontitaj pri tiu lando, 

— diris Aragorno. — Mi neniam eniris tien. Ek, rakontu pli pri 
ĝi kaj pri la entoj! 

— Entoj, — diris Grinĉjo, — entoj estas — nu ekzemple, entoj 
ĉiuj malsimilas intersi. Sed pri la okuloj, vidu, iliaj okuloj 
estas tre strangaj. — Li provis kelkajn malcertajn vortojn kiuj 
forvelkis al silento. — Nu bone, — li daŭrigis, — vi jam vidis 
kelkajn demalproksime — almenaŭ ili vidis vin kaj raportis, 
ke vi proksimiĝas — kaj multajn aliajn supozeble vi vidos 
antaŭ ol foriri de ĉi tie. Vi devos formi proprajn konceptojn. 

— Nu, nu! — diris Gimlio. — Vi komencas rakonti ĉe la mezo. 
Mi ŝatus historion laŭordan, komence de tiu stranga tago, 
kiam nia kunuleco interrompiĝis. 

— Tion vi ricevos, se disponiĝos sufiĉe da tempo, — diris 
Gaja. — Sed unue — se vi finmanĝis — plenŝtopu kaj fajrigu 
viajn pipojn. Kaj tiam dum kelka tempo ni povos ŝajnigi, ke 
ni ĉiuj reiris sekuraj al Brio aŭ Rivendelo. — Li aperigis etan 
ledan sakon tabakoplenan. — Ni havas amason da ĝi, — li 
diris; — kaj vi povos ĉiuj paki tiom, kiom vi volos, kiam ni 
ekvojaĝos. Ni plenumis iom da elakva savado hodiaŭ 
matene, Grinĉjo kaj mi. Multaj aferoj disflosas. Guste Grinĉjo 
trovis du bareletojn, supozeble elflosintajn el iu kelo aŭ 
varejo. Kiam ni malfermis ilin, ni trovis ilin plenigitaj je tio ĉi: 



tiel bonkvalita pip-herbo kiel oni dezirus, kaj tute ne 
difektita. 


Gimlio prenis iom kaj frotis ĝin inter la manplatoj kaj snufis 
ĝin. 

— Ĝi sentiĝas bona kaj ĝi odoras bona, — li diris. 

— Ĝi ja estas bona! — diris Gaja. — Kara Gimlio, ĝi estas 
Longfunda Folio! Vidiĝis la Kornblovulaj varmarkoj sur la 
bareletoj, kiel eble plej klare. Kiel ĝi alvenis ĉi tien, mi ne 
povas imagi. Por persona uzo de Saramano, mi supozas. Mi 
ne sciis, ke ĝi eksportiĝas tiel foren. Sed ĉu ĝi uzindas nun? 

— Nepre, — diris Gimlio, — se kune mi disponus pipon. Ve, 
mi perdis la mian en Morio aŭ pli frue. Ĉu ne troviĝas pipo 
interĉiuj viaj kaperaĵoj? 

— Bedaŭrinde ne, — diris Gaja. — Eĉ unu mi ne trovis, ankaŭ 
ne ĉi tie en la gardistejo. Sarumano rezervis al si tiun ĉi 
frandaĵon, verŝajne. Kaj laŭ mia opinio ne utilas frapi la 
pordon de Ortanko por peti de li pipon! Ni devos dividi la 
pipojn, kiel konvenas al bonaj amikoj en okazoj de neceso. 

— Duonmomenton! — diris Grinĉjo. Metinte manon en la 
bruston de sia jako li eltiris etan malmolan saketon sur 
ŝnuro. — Mi portas unu-du trezorojn apud mia haŭto, tiel 
valorajn kiel Ringoj al mi.Jen unu: mia malnova ligna pipo. 
Kaj jen alia: pipo neuzita. Mi longe kunportis ĝin, kvankam la 
kialon mi ne scias. Mi vere neniam atendis pip-herbon dum 
la vojaĝo post elĉerpiĝo de mia stoko. Sed nun ĝi finfine 
utilas. — Li levis etan pipon kun larĝa platigita brulingo, kaj 
transdonis ĝin al Gimlio. — Ĉu tio nuligas la ŝuldon inter ni? 

— li diris. 

— Ĉu nuligas? — ekkriis Gimlio. — Plej nobla hobito, tio 
profunde enŝuldigas min al vi. 



— Nu, mi iras denove en la plenan aeron porvidi, kion faras 
la vento kaj la ĉielo! — diris Legolaso. 

— Mi akompanos vin, — diris Aragorno. 

Ili eliris kaj sidiĝis sur la amasigitajn ŝtonetojn antaŭ la 
pordejo. Ili povis jam vidi malproksimen en la valon; la 
nebuletoj leviĝis kaj forflosis laŭ venteto. 

— Nun ni ripozu ĉi tie dum kelka tempo! — diris Aragorno. 

— Mi sidos rande de la ruino kaj parolos, kiel Gandalfo diras, 
dum li forestas okupate. — Li volvis sin per sia griza 
mantelo, kaŝante sian maŝkirason, kaj etendis siajn longajn 
krurojn. Poste li kliniĝis malantaŭen kaj blovis el siaj lipoj 
maldensan fumostrion. 

— Vidu! — diris Grinĉjo. — Revenis Paŝegulo la disirulo! 

— Li neniam forestis, — diris Aragorno. — Mi estas Paŝegulo 
kaj ankaŭ dunadano, kaj mi apartenas tiel al Gondoro kiel al 
la nordo. 

Dum kelka tempo ili fumis silente, kaj la suno brilis al ili, 
oblikvante en la valon el inter blankaj nuboj alte en la 
okcidento. Legolaso kuŝis senmova, rigardante al la suno kaj 
ĉielo per la okuloj senŝancelaj kaj kantante mallaŭte al si. 
Fine li rektiĝis. 

— Ek jam! — li diris. — Pasas la tempo, kaj la nebuletoj 
forbloviĝas, aŭ farus tion, se vi stranguloj ne volvus vin per 
fumo. Kio pri la historio? 

— Nu, mia historio komenciĝas pervekiĝo en mallumo por 
konstati min tute ĉirkaŭligita en la orka bivako, — diris 
Grinĉjo. — Mi pripensu, kio estas hodiaŭ? 



— La kvina de marto laŭ la Provinca kalkulo, — diris 
Aragorno. Grinĉjo iom kalkulis per la fingroj. 

— Antaŭ nur naŭ tagoj! — li diris[9]. — Ŝajne pasis jaro post 
nia kaptiĝo. Nu, kvankam la duono similis koŝmaron, mi 
kalkulas ke sekvis tri tre teruraj tagoj. Gaja korektos min, se 
mi forgesos ion gravan: mi ne detaligos: la vipoj kaj la 
putraĵo kaj la fetoro kaj ĉio tia; ne tolereblas memori tion. 

— Dirinte tion li plonĝis en rakonton pri la lasta lukto de 
Boromiro kaj la orka marŝado de Emin Muilo ĝis la Arbarego. 
La aliaj kapjesis kiam la diversaj punktoj kompariĝis al iliaj 
supozoj. 

— Jen kelkaj trezoroj, kiujn vi faligis, — diris Aragorno. 

— Ĝojigos vin rehavi ilin. — Li malligis sian zonon el sub la 
mantelo kaj elprenis la du eningigitajn tranĉilojn. 

— Nu! — diris Gaja. — Mi neniam atendis revidi tiujn! Mi 
cikatrigis kelkajn orkojn per la mia; sed Ugluko forprenis ilin 
de ni. Kiel li furioze rigardis nin! Komence mi pensis, ke li 
trapikos min, sed li forĵetis la aĵojn kvazaŭ ili brulumus lin. 

— Kaj jen ankaŭ via broĉo, Grinĉjo, — diris Aragorno. — Mi 
tenis ĝin sekura, ĉar ĝi estas io tre valora. 

— Mi scias, — diris Grinĉjo. — Estis malfacile rezigni pri ĝi, 
sed kion alian mi povisfari? 

— Nenion alian, — respondis Aragorno. — Tiu kiu ne 
kapablas forĵeti trezoron, kiam necesas, estas katenita. Vi 
agis ĝuste. 

— Tranĉo de la manradikaj ligiloj, tio estis lerta faro! — diris 
Gimlio. — Bonŝanco servis vin tiam; sed vi kaptis la okazon 
ambaŭmane, oni povus diri. 


— Kaj starigis al ni belan problemon, — diris Legolaso. — Mi 
scivolis, ĉu vi kreskigis flugilojn! 


— Bedaŭrinde ne, — diris Grinĉjo. — Sed vi ne sciis pri 
Griŝnaĥo. — Li ektremegis kaj diris nenion pli, lasante al 
Gaja rakonton pri tiuj lastaj teruraj momentoj: la palpantaj 
manoj, la varmega spiro kaj la terura forto de la harozaj 
brakoj de Griŝnaĥo. 

— Ĉio ĉi pri la orkoj de Mordoro, aŭ Lugburzo laŭ ilia 
terminaro, maltrankviligas min, — diris Aragorno. — La 
Malluma Mastro jam sciis tro multe kaj ankaŭ liaj servistoj; 
kaj evidente Griŝnaĥo sendis trans la riveron ian mesaĝon 
post la kverelo. La Ruĝa Okulo nepre rigardas al Isengardo. 
Sed ĉiuokaze Sarumano estas en forka vergo propramane 
eltranĉita. 

— Jes, kiu ajn partio venkos, lia antaŭvido malfavoras, 

— diris Gaja. — La aferoj komencis malfavori lin ekde la 
momento kiam liaj orkoj enpaŝis Rohanon. 

— Ni ekvidis la maljunan kanajlon, aŭ tiel aludas Gandalfo, 

— diris Gimlio. — Rande de I' Arbarego. 

— Kiam okazis tio? — demandis Grinĉjo. 

— Antaŭ kvin noktoj, — diris Aragorno. 

— Ni kalkulu, — diris Gaja: — antaŭ kvin noktoj — nun ni 
alvenas parton de la historio, pri kiu vi scias nenion. Ni 
renkontis Arbobarbon tiumatene post la batalo; kaj tiunokte 
ni estis en Putohalo, unu el liaj entaj domoj. La postan 
matenon ni iris al Entmuteo, tio estas renkontiĝo de entoj, 
kaj afero la plej stranga, kiun mi vidis dumvive. Gi daŭris 
tiun tutan tagon kaj la postan; kaj ni pasigis la nokton ĉe 
ento nomita Rapidtrunkto. Kaj frue en la posttagmezo de la 
dua tago la entoj subite eksplodis. Estis mirige. La arbarego 



sentiĝis streĉa kvazaŭ prepariĝus en ĝi tondroŝtormo; poste 
ĝi senaverte eksplodis. Mi volas ke vi aŭdu ties kanton dum 
la marŝo. 

— Se Sarumano aŭdus ĝin, li jam troviĝus cent mejlojn for, 
eĉ se li devus utiligi la proprajn krurojn, — diris Grinĉjo. 

Se Isengardo fortas, duras, ŝtone frida, oste dura, 
ni militiras por ke pordon breĉu nia rompo truda! 

Ĝi estis multe pli. Al granda parto de la kanto mankis vortoj 
kaj similis muzikon de kornoj kaj tamburoj. Gi estis tre 
ekscita. Sed mi supozis ĝin nur marŝmuziko kaj ne pli, nura 
kanto, ĝis ni alvenis la celon. Mi jam scias pli bone. 

» Ni subiris trans la lastan firston en Nan Kuruniron post la 
noktiĝo, — Gaja daŭrigis. — Guste tiam mi sentis unue, ke la 
arbarego mem moviĝas post ni. Mi supozis, ke mi spertas 
entan sonĝon, sed ankaŭ Grinĉjo rimarkis tion. Ni ambaŭ 
timiĝis; sed ni ne eltrovis pli pri tio ĝis poste. 

» Tio estis la huornoj, aŭ tiel nomas ilin la entoj en la “kurta 
lingvaĵo”. Arbobarbo ne volas diri multon pri ili, sed mi 
opinias, ke ili estas entoj, kiuj preskaŭ arbiĝis, almenaŭ 
aspekte. Ili staras ie-tie en la arbaro aŭ sub ties randoj, 
silente, senĉese rigardante super la arboj; sed profunde en 
la valoj plej malhelaj troviĝas plurcentoj da ili, ŝajnas al mi. 

» En ili estas granda potenco, kaj ili ŝajnas kapablaj volvi sin 
en ombroj; estas malfacile vidi ilin moviĝi. Sed ili moviĝas. II 
kapablas moviĝi tre rapide, se ili koleras. Oni staras 
senmove rigardante eble la veteron aŭ aŭskultante la 
sibladon de la vento, kaj poste vi subite konstatas, ke vi 
estas en la mezo de arbaro kun grandaj palpantaj arboj ĉie 
ĉirkaŭe. Ili havas ankoraŭ voĉojn kaj povas interparoli kun la 
entoj — pro tio oni nomas ilin huornoj, diras Arbobarbo 



— sed ili fariĝis strangaj kaj sovaĝaj. Danĝeraj. Mi teruriĝus 
renkontante ilin, se ne ĉeestus veraj entoj por prizorgi ilin. 

» Nu, en la frua nokto ni ŝteliris suben laŭ longa ravino el la 
supra ekstremo de 1' Sorĉista Valo kun la entoj kaj ties 
susuraj huornoj malantaŭe. Ni ne povis vidi ilin 
kompreneble, sed la tuta aero plenplenis de grincado. Estis 
tre mallume en la nokto nubokovrita. Ili moviĝis rapidege tuj 
kiam ili forlasis la montetojn kaj faris bruon kiel forta vento. 
La luno ne aperis tra la nuboj, kaj ne longe post la 
noktomezo troviĝis alta arbaro ĉie ĉirkaŭ la norda flanko de 
Isengardo. Mankis indikoj pri malamikoj kaj ajna defio. 

Vidiĝis lumo glimanta tra alta fenestro en la turo, jen ĉio. 

» Arbobarbo kaj kelkaj aliaj entoj ŝteliris antaŭen, ĉirkaŭire 
ĝis viddistanco de 1' grandega pordego. Grinĉjo kaj mi 
akompanis lin. Ni sidis sur la ŝultroj de Arbobarbo, kaj mi 
povis senti en li treman streĉitecon. Sed eĉ kiam ili agitiĝas, 
entoj povas agi tre singarde kaj pacience. Ili staris senmovaj 
kiel ĉizitaj ŝtonoj, spirante kaj aŭskultante. 

» Tiam subite okazis grandega tumulto. Trumpetoj blekis kaj 
la muroj de Isengardo eĥis. Ni supozis nin rimarkitaj kaj ke 
komenciĝos batalo. Sed tute ne. La tuta popolo de 
Sarumano formarŝis. Mi ne scias multon pri tiu ĉi milito, nek 
pri la rajdistoj el Rohano, sed ŝajnas ke Sarumano intencis 
detrui la reĝon kaj ties tutan armeon unufrape. Li 
malplenigis Isengardon. Mi vidis la malamikojn foriri: 
senfinaj vicoj da marŝantaj orkoj; kaj trupoj da ili rajdantaj 
sur lupegoj. Kaj estis ankaŭ batalionoj da homoj. Multaj el ili 
portis torĉojn, kaj per la flagrado mi povis vidi la vizaĝojn. La 
plimultaj estis ordinaruloj, sufiĉe altaj kaj malblondharaj, 
severaj sed ne aparte malvirtaspektaj. Sed troviĝis iuj aliaj 
kiuj estis hidaj: home altaj sed kun goblenaj vizaĝoj, 
flavpalaj, rikanaj, strabaj. Ĉu vi scias, ili tuj memorigis min 



pri tiu sudano en Brio; nur ke li ne estis tiel evidente 
orksimila kiel la plimulto el ĉi tie. 

— Ankaŭ mi pensis pri li, — diris Aragorno. — Ni devis trakti 
multajn el tiuj duonorkoj ĉe la Profundaĵo de Helmo. Ŝajnas 
jam klare, ke tiu sudano estis spiono de Sarumano; sed mi 
ne scias, ĉu li agis kune kun la Nigraj Rajdantoj, aŭ nur por 
Sarumano. Estas malfacile ĉe tiuj malvirtuloj scii, kiam ili 
kunlaboras, kaj kiam ili trompas unu la alian. 

— Nu, da ĉiuj specoj kune estis minimume dek mil, — diris 
Gaja. — lli bezonis horon portrapasi la pordegon. luj foriris 
laŭ la ĉefvojo al la Travadejoj, kaj iuj turniĝis orienten. Ponto 
estas konstruita tie, proksimume unu mejlon for, kie la rivero 
fluas en kanelo tre profunda. Vi povus nun vidi ĝin se vi 
stariĝus. Ili ĉiuj kantis raŭkvoĉe kaj ridis, kaŭzante hidan 
bruon. Al mi ŝajnis, ke la estonteco por Rohano estas tre 
sombra. Sed Arbobarbo ne moviĝis. Li diris: “Mia afero ĉi- 
nokte koncernas Isengardon, rokojn kaj ŝtonojn”. 

» Sed, kvankam mi ne povis vidi kio okazas en la mallumo, 
mi opinias, ke huornoj komencis moviĝi suden tuj kiam la 
pordego refermiĝis. Ilin koncernis la orkoj, ŝajnas al mi. 
Matene ili troviĝis en la fora valo; aŭ ĉiuokaze estis tie 
ombro tra kiu oni ne povis vidi. 

» Tuj post kiam Sarumano forsendis sian armeon, venis nia 
vico. Arbobarbo demetis nin, aliris la pordegon kaj komencis 
frapadi ĝin, alvokante Sarumanon. Malestis respondo, krom 
sagoj kaj ŝtonoj de la muroj. Sed sagoj estas senutilaj 
kontraŭ entoj. Ili doloras, kompreneble, kaj furiozigas ilin: 
kiel pikaj muŝoj. Sed ento povas esti tiel komplete 
sagopikita kiel pinglokuseneto kaj ne vundiĝi grave. 
Ekzemple, oni ne povas veneni ilin; kaj ilia haŭto ŝajnas tre 
dika kaj pli fortika ol arboŝelo. Necesas tre peza hakilbato 
por grave vundi ilin. Ili ne ŝatas hakilojn. Sed necesus tre 



multaj hakistoj kontraŭ unuopa ento: homo kiu unufoje 
hakas al ento neniam havas okazon bati duan fojon. 
Entpugna bato ĉifas feron kvazaŭ maldikan ladon. 

» Kiam en Arbobarbo jam estis kelkaj sagoj, li komencis 
ardiĝi, fariĝi pozitive “hasta”, kiel li dirus tion. Li eligis 
laŭtegan hum-hom, kaj dekduo da aliaj entoj alpaŝis. Ento 
kolera teruras. Ties man- kaj piedfingroj simple kroĉiĝas al 
roko, kaj ili disŝiras ĝin kvazaŭ pankruston. Tio similis rigardi 
centjaran laboron de grandaj arboradikoj enpakitan en 
kelkajn momentojn. 

» lli ŝovis, trenis, ŝiris, skuis kaj martelis; kaj pum-frap, krak- 
klak, post kvin minutoj ili simple lasis tiun pordegon kuŝanta 
ruinigite; kaj kelkaj jam komencis mordi en la murojn kvazaŭ 
kunikloj en sablejo. Mi ne scias, kiel Sarumano interpretis la 
okazaĵon; sed ĉiuokaze li ne sciis, kiel trakti ĝin. Lia sorĉivo 
eble velkis lastatempe, kompreneble; sed ĉiuokaze ŝajnas al 
mi, ke li havas malmulte da medolo, ne multe da ordinara 
kuraĝo, kiam sola en malfacila situacio sen amaso da sklavoj 
kaj maŝinoj kaj tiaĵoj, se vi komprenas min. Tre malsimile al 
maljuna Gandalfo. Mi scivolas, ĉu lia famo ne ĉiam devenis 
grandparte de lia lerto enloĝiĝi en Isengardo. 

— Ne, — diris Aragorno. — lam li estis tiel grandioza kiel lia 
famo. Lia klero estis profunda, li pensis subtile, kaj liaj manoj 
estis mirinde lertaj; kaj li povis regi la mensojn de aliuloj. 
Saĝulojn li sciis persvadi, kaj pli malgravajn homojn li sciis 
timigi. Tiun kapablon li certe retenas. Ne troviĝas multaj en 
Mez-Tero kiujn mi taksus sekuraj se ili unuope devus 
interparoli kun li, eĉ nun kiam li spertis malvenkon. 

Gandalfo, Elrondo kaj Galadriela, eble, nun kiam lia malvirto 
estas malkaŝita, sed tre malmultaj aliaj. 

— La entoj estas sekuraj, — diris Grinĉjo. — Ŝajnas ke li iam 
persvadis ilin, sed neniam plu. Kaj ĉiuokaze li ilin ne 



komprenis; kaj li kulpis grandan eraron, ke li neglektis ilin en 
sia kalkulado. Li ne havis planon kontraŭ ili, kaj mankis 
tempo por plani, kiam ili jam eklaboris. Tuj post komenciĝo 
de nia atako ĉiuj restantaj ratoj en Isengardo ekfuĝis tra ĉiu 
truo farita de la entoj. La entoj permesis al la homoj foriri, 
post kiam iii priesploris ilin, nur dudek-tridek el ili ĉe tiu ĉi 
ekstremo. Laŭ mia opinio ne multaj el la orka popolo, ĉu 
grandaj ĉu malgrandaj, eskapis. Ne de la huornoj: arbaro da 
ili ĝis tiam ĉirkaŭis Isengardon, krom tiuj, kiuj subeniris en la 
valon. 

» Kiam la entoj rubigis grandan parton de la sudaj muroj, kaj 
la restaĵo de lia popolo fuĝis kaj dizertis, Sarumano forkuris 
panike. Ŝajnas ke li estis ĉe la pordo, kiam ni alvenis: 
atendeble li venis por spekti la formarŝon de sia grandioza 
armeo. Kiam la entoj trarompis, li haste foriris. lii ne tuj 
rimarkis lin. Sed la nokto apertiĝis kaj vidiĝis forta 
stelolumo, tute sufiĉe por ke la entoj vidu, kaj subite puŝis 
krion Rapidtrunko: “La arbomortiginto! La arbomortiginto!” 
Rapidtrunko estas kreaĵo milda, sed li malamas Sarumanon 
tiom pli feroce pro tio, ke lia popolo kruele suferis pro la 
orkaj hakiloj. Li saltis de la interna pordo laŭ la pado, kaj li 
povas moviĝi kiel vento kiam li estas agitita. Pala figuro 
videblis forrapidanta en kaj el la pilastraj ombroj, kaj ĝi 
preskaŭ alvenis la ŝtuparon al la turpordo. Sed estis preskaŭ- 
preskaŭe. Tiel arde postkuris lin Rapidtrunko, ke li nur 
dupaŝe evitis kaptiĝon kaj strangoliĝon antaŭ ol li englitis 
tra la pordo. 

» Ne longe post kiam Sarumano denove sekuris en Ortanko li 
funkciigis iom el sia amata maŝinaro. Gis tiam troviĝis multaj 
entoj interne de Isengardo: iuj sekvis Rapidtrunkon, kaj aliaj 
eksplode eniĝis el la nordo kaj oriento; ili disvagis kaj kaŭzis 
multe da malutilo. Subite elleviĝis fajroj kaj haladzaj fumoj: 
la lukoj kaj ŝaktoj tra la tuta ebenaĵo komencis sputi kaj 
rukti. Pluraj entoj ekbrulis kaj vezikiĝis. Unu el ili, ŝajne lia 



nomo estis Fagosto, ento tre alta kaj bela, estis trafita de 
ŝpruco da ia likva fajro kaj brulis kvazaŭ torĉo: terura vidaĵo. 


» Tio frenezigis ilin. Mi antaŭe supozis ilin vere agititaj; sed 
mi malpravis. Mi vidisfinfine la realaĵon. Estis miregige. Ili 
blekis, bumis kaj trumpetis, ĝis ŝtonoj komencis fendiĝi kaj 
fali pro ties nura bruo. Gaja kaj mi kuŝis surtere kaj ŝtopis la 
orelojn per niaj manteloj. Ĉiam denove ĉirkaŭ la rokon de 
Ortanko la entoj paŝegis kaj ŝtormis kvazaŭ hurlanta 
tempesto, rompante pilastrojn, ĵetegante rokegojn en 
ŝaktojn, suprenpelante grandegajn ŝtonblokojn en la aeron 
kvazaŭ foliojn. La turego troviĝis meze de kirlovento. Mi 
vidisferajn fostojn kaj blokojn da masonaĵo raketi plurcent 
futojn en la aeron kaj bategi la fenestrojn de Ortanko. Sed 
Arbobarbo restis prudenta. Feliĉe li estis neniom bruligita. Li 
deziris, ke lia popolo ne malutilu al si pro sia furiozo, kaj li 
deziris, ke Sarumano ne eskapu tra iu truo dum la 
konfuzeco. Multaj entoj ĵetadis sin kontraŭ la Ortankorokon; 
sed tiu venke kontraŭstaris. Gi estas tre glata kaj malmola. 
Eble troviĝas en ĝi ia sorĉaĵo, pli malnova kaj pli forta ol tiu 
de Saramano. Ĉiuokaze ili ne povis kroĉiĝi al ĝi, nek fendi 
ĝin; kaj ili sin kontuzis kaj vundis kontraŭ ĝi. 

» Do Arbobarbo eliris en la ringon kaj kriegis. Lia fortega 
voĉo aŭdiĝis malgraŭ la granda bruo. Ekestis mortsilento 
subite. Dum ĝi ni aŭdis kriĉan ridadon el alta fenestro de la 
turego. Tio strange efikis al la entoj. Ili antaŭe bole eruptis; 
nun ili iĝis fridaj, glacie severaj kaj kvietaj. lii forlasis la 
ebenaĵon kaj ĉirkaŭstaris Arbobarbon tute senmove. Li 
alparolis ilin dum kelka tempo sialingve; mi opinias, ke li 
sciigis al ili planon antaŭlonge elpensitan en lia maljuna 
kapo. Poste ili simple formalaperis silente tra la griza lumo. 
Tiam la tago jam aŭroris. 

» lli starigis vaĉon pri la turego, ŝajnas al mi, sed la vaĉantoj 
estis tiel kaŝitaj en ombroj kaj restis tiel senmovaj, ke mi ne 



povis vidi ilin. La ceteraj foriris norden. La tutan tagon ili 
estis okupataj, nevideble. 

Tio estis tago morna; kaj ni ĉirkaŭvagis iom, kvankam ni 
evitis videblon de la fenestroj de Ortanko tiom kiom ni povis: 
ili alrigardis nin tiel minace. Signifan parton de la tempo ni 
pasigis serĉante ion manĝeblan. Kaj ni ankaŭ sidis kaj 
interparolis, scivolante kio okazas forsude en Rohano, kaj kio 
okazis al la restaĵo de nia Kunularo. De tempo al tempo ni 
aŭdis en malproksimo la klakadon kaj faladon de ŝtonoj kaj 
obtuzan batbruon eĥantan interla montetoj. 

» Posttagmeze ni promenis ĉirkaŭ la cirklo, kaj iris rigardi la 
okazantaĵojn. Troviĝis granda ombreca arbaro da huornoj ĉe 
I' eniro de la valo kaj alia ĉirkaŭ la norda muro. Ni ne kuraĝis 
eniri. Sed aŭdiĝis interne rompa ŝira laborbruo. Entoj kaj 
huornoj fosadis grandajn putojn kaj tranĉeojn kaj kreis 
grandajn lagetojn kaj baraĵojn, kunigante ĉiujn akvojn de 
Iseno kaj ĉiu alia fonto kaj rojo, kiun ili trovis. Ni lasis ilin 
laborantaj. 

»Je krepusko Arbobarbo revenis al la pordego. Li zumis kaj 
muĝis subvoĉe, kaj ŝajnis kontenta. Li staris etendante siajn 
brakegojn kaj kruregojn kaj spiris profunde. Mi demandis, ĉu 
li estas laca. 

» — Ĉu laca? — li diris, — laca? Nu ne, ne laca, sed 
nefleksiĝema. Mi bezonas ampleksan trinkaĵon el Entvaŝo. 

Ni multe laboris; ni plenumis pli da ŝtonfendado kaj 
termaĉado hodiaŭ ol ni plenumis dum multaj longaj jaroj 
antaŭe. Sed ĝi preskaŭ kompletiĝis. Kiam noktiĝos, ne 
restadu proksime al tiu ĉi pordego aŭ en la malnova tunelo! 
Akvo eble trafluos, kaj tio estos dum kelka tempo akvo 
malpurega, ĝis la tuta fiaĵo de Sarumano estos forlavita. 
Poste Iseno povos flui denove pura. — Li komencis deŝiri iom 
pli da muro, laŭ malurĝa maniero, simple porsin distri. 



» Ni ĝuste ekscivolis, kie estos sendanĝere kuŝi kaj iom 
dormi, kiam okazis la plej mirinda el ĉiuj okazaĵoj. Aŭdiĝis 
sono de rajdanto proksimiĝanta rapide sur la vojo. Gaja kaj 
mi kuŝis kviete, kaj Arbobarbo sin kaŝis en la ombroj sub la 
arkaĵo. Subite alpaŝegis granda ĉevalo, kvazaŭ ekflagro de 
arĝento. Ekmallumiĝis, sed mi povis vidi klare la vizaĝon de 
r rajdanto: ĝi ŝajnis brila, kaj ĉiuj liaj vestaĵoj estis blankaj. 
Mi simple sidiĝis rekta, gapante kun la malfermita buŝo. Mi 
provis voki kaj ne sukcesis. 

» Tio ne necesis. Li haltis ĝuste apud ni kaj subenrigardis. 
“Gandalfo!” — mi diris fine, sed mia voĉo nur flustris. Ĉu li 
diris: “Saluton, Grinĉjo! Jen agrabla surprizo!”? Ne, fakte! Li 
diris: “Stariĝu, idiota Tjuko! Kie, je 1' kukolo, en tiu ĉi tuta 
ruinaĵo troviĝas Arbobarbo? Mi bezonas lin. Ek!” 

» Arbobarbo aŭdis lian voĉon kaj tuj venis el la ombroj; kaj 
okazis stranga renkontiĝo. Mi surpriziĝis, ĉar neniu el ambaŭ 
ŝajnis entute surprizita. Gandalfo evidente atendis trovi 
Arbobarbon tie; kaj Arbobarbo preskaŭ ŝajnis ŝvebumanta 
apud la pordego ĝuste por renkonti lin. Tamen ni rakontis al 
la maljuna ento ĉion pri Morio. Sed poste mi memoris 
strangan rigardon, kiun li ĵetis al ni tiutempe. Supozeble li 
jam vidis Gandalfon aŭ ricevis novaĵon pri li, sed ne volis tro 
rapide diri ion. “Ne hastu” — estas lia devizo; sed neniu, eĉ 
ne elfoj, povas multon diri pri la irado de Gandalfo, kiam li 
ne ĉeestas. 

» — Hum! Gandalfo! — diris Arbobarbo. — Mi ĝojas, ke vi 
venis. Lignon kaj akvon, trunkon kaj rokon, tion mi scias 
pritrakti, sed ĉi tie sorĉisto estas traktenda. 

» — Arbobarbo, — diris Gandalfo. — Necesas al mi via helpo. 
Vi plenumis multon, sed mi bezonas pli. Ĉirkaŭ dek mil 
orkojn mi devas pritrakti. 



» Poste tiuj du foriris kaj interkonsiliĝis en iu angulo. 
Verŝajne ŝajnis al Arbobarbo tre haste, ĉar Gandalfo ege 
urĝiĝis kaj jam paroladis rapidege, antaŭ ol ili pasis for de 
aŭskultebleco. Ili forestis nur dum kelkaj minutoj, eble dum 
kvaronhoro. Poste Gandalfo revenis al ni, kaj li ŝajnis 
malŝarĝita, preskaŭ gaja. Tiam li efektive diris, ke li ĝojas 
revidi nin. 

» — Sed Gandalfo, — mi ekkriis, — kie vi estadis? Kaj ĉu vi 
vidis la aliajn? 

» — Kie ajn mi estis, mi jam revenis, — li respondis laŭ la 
malfalsa Gandalfa maniero. — Jes, mi vidis kelkajn el la aliaj. 
Sed sciigoj devas prokrastiĝi. Tiu ĉi estas nokto 
danĝeroplena, kaj mi devas rajdi rapide. Sed la aŭroro eble 
pli helos; kaj se jes ni renkontiĝos denove. Gardu vin, kaj 
restu for de Ortanko! Adiaŭ! 

» Arbobarbo estis tre pensema post la foriro de Gandalfo. Li 
evidente eksciis multon dum mallonga tempo kaj tion 
analizis. Li rigardis nin kaj diris: “Hm, nu, mi konstatas, ke vi 
ne estas tiel hasta popolo kiel mi supozis. Vi diris multe 
malpli ol vi povis kaj ne pli ol vi devis. Hm, jen amaso da 
novaĵo sendube! Nu, jam devas Arbobarbo okupiĝi denove”. 

» Antaŭ lia foriro ni sukcesis ellogi el li iomete pli da novaĵo; 
kaj tio tute ne ĝojigis nin. Sed intertempe ni pensis pli pri 
via triopo ol pri Frodo kaj Sam aŭ pri kompatinda Boromiro. 
Ĉar ni komprenis, ke granda batalo okazas, aŭ baldaŭ 
okazos, kaj ke vi partoprenas kaj eble neniam travivos ĝin. 

» — Huornoj helpos, — diris Arbobarbo. Poste li foriris kaj ni 
ne revidis lin ĝis hodiaŭ matene. 

» Estis profunde en la nokto. Ni kuŝis sur ŝtonamaso kaj 
nenion povis vidi post ĝi. Nebuleto aŭ ombroj estingis ĉion 
kvazaŭ granda lankovrilo ĉirkaŭ ni. La aero ŝajnis varmega 



kaj peza; kaj ĝi estis plena de susuroj, grincoj, kaj 
murmurado kvazaŭ de pasantaj voĉoj. Mi opinias, ke centoj 
da huornoj certe preterpasis por helpi dum la batalo. Poste 
aŭdiĝis granda muĝo de tondro en la fora sudo, kaj vidiĝis 
fulmoflagroj malproksime trans Rohano. De tempo al tempo 
ni povisvidi montopintojn en multmejla malproksimo elpiki 
subite, nigre-blanke, kaj poste malaperi. Kaj malantaŭ ni 
aŭdiĝis tondrosimilaj bruoj en montoj, sed alispecaj. De 
tempo al tempo la tuta valo eĥadis. 

» Verŝajne estis ĉirkaŭ noktomezo, kiam la entoj rompis la 
barilojn kaj verŝis la tutan kolektitan akvon tra breĉo en la 
norda muro, suben en Isengardon. La huorn-mallumo jam 
pasis, kaj la tondro jam forruliĝis. La luno sinkis malantaŭ la 
okcidentajn montojn. 

» Isengardo komencis pleniĝi je nigraj rampantaj rojoj kaj 
lagetoj. Ili ekbrilis en la lasta lumo de la luno disvastiĝante 
sur la ebenaĵo. De tempo al tempo la akvoj trovis vojon 
malsupren en iun ŝakton aŭ sputotruon. Grandaj blankaj 
vaporoj siblis supren. Fumo leviĝis ondege. Okazis eksplodoj 
kaj fajroblovaĵoj. Unu granda vaporovolvaĵo kirliĝis supren, 
tordiĝante ĉiam denove ĉirkaŭ Ortankon, ĝis ĝi aspektis 
kvazaŭ alta nubomonteto sube arda kaj supre lunlumigita. 
Kaj ankoraŭ pli da akvo enverŝiĝis, ĝis fine Isengardo 
aspektis kiel granda plata pato tute vaporanta kaj 
bobelanta. 

— Ni vidis nubon el fumo kaj vaporo el la sudo hieraŭ nokte, 
kiam ni alvenis la elirejon de Nan Kuruniro, — diris Aragorno. 

— Ni timis, ke Sarumano preparas ian novan demonaĵon por 
ni. 

— Ne ii! — diris Grinĉjo. — Li probable sufokiĝis kaj ne plu 
ridis. Ĝis la mateno, hieraŭa mateno, la akvo jam 
subensinkis en ĉiujn truojn kaj estiĝis densa nebulo. Ni 



ŝirmiĝis en la gardistejo; kaj ni spertis iom da timo. La lago 
komencis transbordiĝi kaj elverŝiĝi tra la malnova tunelo, kaj 
la akvo rapide leviĝis laŭ la ŝtuparo. Ni pensis, ke ni estas 
kaptotaj kiel orkoj en truo; sed ni trovis rondiran ŝtuparon 
fine de 1' varĉambro kiu kondukis nin ĝis la supro de I' 
arkaĵo. La eliro estis stringa, ĉar la koridoroj estis rompitaj 
kaj duone baritaj perfalintaj ŝtonoj apud la supro. Tie ni 
sidis alte super la inundo kaj spektis la droniĝon de 
Isengardo. La entoj daŭre enverŝis pli da akvo, ĝis ĉiuj fajroj 
estis estingitaj kaj ĉiuj kavernoj plenigitaj. La nebuloj 
malrapide kuniĝis kaj vaporis supren je ombrelego nuba: ĝi 
verŝajne altis unu mejlon. Vespere aperis ĉielarkego super la 
orientaj montetoj; kaj poste la sunsubiron kovris densa 
pluvetaĉo sur la montflankoj. Ĉio tre kvietiĝis. Kelkaj lupoj 
morne ululis en malproksimo. La entoj haltigis la enfluon 
dum la nokto, kaj resendis Isenon al ties antaŭa flupado. Kaj 
tiel finiĝis ĉio. 

» Ekde tiam la akvo denove sinkadis. Devas esti ellasejoj ie 
el la subaj kavernoj laŭ mia opinio. Se Sarumano elgvatas el 
iu sia fenestro, tio devas aspekti malneta morna konfuzaĵo. 

Ni sentis nin tre solecaj. Eĉ ne videbla ento alparolebla en la 
tuta ruinaĵo; kaj mankis informoj. Ni pasigis la nokton tie 
super la arkaĵo, kaj tie estis fride kaj malsekete kaj ni ne 
dormis. Ni sentis ĉiumomente, ke povos okazi io ajn. 
Sarumano estas daŭre en sia turego. Aŭdiĝis dum la nokto 
bruo, kvazaŭ vento alvenanta tra la valo. Mi opinias, ke la 
foririntaj entoj kaj huornoj tiam revenis; sed kien ili nun iris, 
tion mi ne scias. Estis mateno nebuleta malseketa, kiam ni 
subengrimpis kaj denove ĉirkaŭrigardis, kaj neniu vidiĝis. 

Kaj tio pli-malpli kompletigas la rakonton. Jam ŝajnas 
preskaŭ trankvile post la tuta tumulto. Kaj iel pli sekure, post 
la reveno de Gandalfo. Mi dormemas! 

Ĉiuj silentis dum kelka tempo. Gimlio reŝtopis sian pipon. 



— Pri unu afero mi scivolas, — li diris dum li fajrigis ĝin per 
siaj siliko kaj tindro: — Vermlango. Vi diris al Teodeno, ke li 
estas ĉe Sarumano. Kiel li atingis tien? 

— Ho jes, pri li mi forgesis, — diris Grinĉjo. — Li ne atingis ĉi 
tien ĝis hodiaŭ matene. Ni ĝuste ekbruligis la fajron kaj iom 
manĝis, kiam reaperis Arbobarbo. Ni aŭdis lin zumi kaj voki 
niajn nomojn ekstere. 

» — Mi venis nur por konstati, kiel vi fartas, knaboj, — li 
diris, — kaj porsciigi al vi kelkajn novaĵojn. Huornoj revenis. 
Ĉio enordas; jes, vere tre enordas! — li ridis kaj manfrapis 
siajn femurojn. — Ne plu orkoj en Isengardo, ne plu hakiloj! 
Kaj venos kelkaj personoj el la sudo antaŭ ol la tago 
maljuniĝos; iuj kiujn vi eble ĝojos vidi. 

» Apenaŭ li diris tion, jam ni aŭdis sonon de hufbatoj sur la 
vojo. Ni elkuris antaŭ la pordegon, kaj mi staris fikse 
rigardante, duonatendante vidi Paŝegulon kaj Gandalfon 
rajdantajn antaŭ armeo. Sed el la nebulo elrajdis homo sur 
maljuna lacega ĉevalo; kaj li mem aspektis ia stranga tordita 
kreaĵo. Venis neniu alia. Kiam li elvenis el la nebulo kaj 
subite vidis antaŭ si la tutan ruinon kaj rompaĵon, li sidis 
gapante kaj lia vizaĝo iĝis preskaŭ verda. Li estis tiel 
konfuzita, ke komence li ŝajne ne rimarkis nin. Kiam li 
ekvidis nin, li elpuŝis krion, kaj provis turni sian ĉevalon kaj 
forrajdi. Sed Arbobarbo faris tri paŝojn, etendis longan 
brakon kaj levis lin de la selo. Lia ĉevalo forkuris terurite, kaj 
li kaŭris sur la tero. Li diris, ke li estas Grimo, amiko kaj 
konsilanto de la reĝo, kaj estis sendita kun gravaj mesaĝoj 
de Teodeno al Sarumano. 

» — Neniu alia aŭdacus rajdi tra la neŝirmita lando tiom 
plena je fiaj orkoj, — li diris, — do oni sendis min. Kaj mi 
spertis vojaĝon danĝeroplenan kaj mi estas malsata kaj laca. 
Mi fuĝis tre norden for de mia vojo, persekutate de lupoj. 



» Mi rimarkis la strabajn rigardojn, kiujn li direktis al 
Arbobarbo, kaj mi diris al mi: “mensogulo”. Arbobarbo 
rigardis lin laŭ sia longa lanta maniero dum kelkaj minutoj, 
ĝis la mizerulo tordiĝis sur la planko. Poste li diris finfine: 
“Ha, hm, mi atendis vin, mastro Vermlango. — Pro tiu nomo 
la viro eksaltetis. — Gandalfo pli frue alvenis ĉi tien. Do mi 
scias pri vi tiom, kiom mi bezonas, kaj mi scias kion fari pri 
vi. Metu ĉiujn ratojn en unu kaptilon, diris Gandalfo; kaj tion 
mi faros. Nun mi estas la mastro de Isengardo, sed 
Sarumano estas enŝlosita en sia turego; kaj vi povos iri tien 
kaj transdoni al li ĉiujn mesaĝojn kiujn vi kapablas elpensi”. 

» — Permesu iri, permesu iri! — diris Vermlango. — Mi konas 
la vojon. 

» — Ke vi konis la vojon, tion mi ne dubas, — diris 
Arbobarbo. — Sed ŝanĝiĝis iomete la aferoj ĉi tie. Iru vidi! 

» Li permesis al Vermlango iri, kaj tiu lamiris tra la arkaĵo, 
dum ni lin sekvis, ĝis li venis internen de la ringo kaj povis 
vidi la inundon kuŝantan inter li kaj Ortanko. Tiam li sin 
turnis al ni. 

» — Permesu, ke mi foriru! — li plorplendis. — Permesu, ke 
mi foriru! Miaj mesaĝoj jam senutilas. 

» — lli ja, — diris Arbobarbo. — Sed vi havas nur du 
elekteblecojn: resti kun mi ĝis venos Gandalfo kaj via 
mastro, aŭ transiri la akvon. Kiun vi elektas? 

» La viro tremetis pro mencio pri sia mastro, kaj enakvigis 
piedon, sed li retropaŝis. “Mi ne scias naĝi”, — li diris. 

» — La akvo ne profundas, — diris Arbobarbo. — Gi ja 
malpuras, sed tio ne malutilos al vi, mastro Vermlango. Eniru 
jam! 



» Tiam la mizerulo forplaŭdis en la inundon. Tiu leviĝis 
preskaŭ ĝis lia kolo antaŭ ol li tro malproksimis pro ke mi 
vidu lin. Mi laste vidis lin kroĉiĝanta al iu malnova barelo aŭ 
peco da ligno. Sed Arbobarbo vade sekvis lin kaj gvatis lian 
progreson. 

» — Nu, li eniris, — li diris reveninte. — Mi vidis lin rampi laŭ 
la ŝtupoj supren kvazaŭ tramalseka rato. Ankoraŭ restas iu 
en la turego: mano etendiĝis kaj entrenis lin. Do tie li 
troviĝas, kaj mi esperas, ke la bonvenigo plaĉos al li. Nun mi 
devas iri purigi min de la ŝlimo. Mi estos fore ĉe la norda 
flanko, se iu deziros alparoli min. Ĉi tie ne troviĝas pura akvo 
taŭga por enta trinkaĵo aŭ sinbanado. Do junuloj, mi petas 
vin du gvati ĉe la pordo atende la venontojn. Ili inkluzivos la 
Mastron de 1' Kampoj Rohanaj, atentu! Vi devos bonvenigi lin 
tiel taŭge kiel vi scipovas: lia sekvantaro travivis grandan 
batalon kontraŭ la orkoj. Eble vi scias la ĝustan homan 
vortformon portia reĝo pli bone ol entoj. Dum mia vivo estis 
multaj reĝoj en la verdaj kampoj, kaj mi neniam lernis ties 
parolon aŭ ties nomojn. Ili deziros homnutraĵon kaj pri tio vi 
ĉion scias laŭ mia supozo. Do trovu tion, kio taŭgas kiel reĝa 
manĝaĵo, se vi povos. — Kaj tie finiĝis la historio. Tamen mi 
ŝatus scii, kiu estas tiu Vermlango. Ĉu li vere estis konsilanto 
de la reĝo? 

— Tio li estis, — diris Aragorno; — kaj ankaŭ spiono kaj 
servisto de Sarumano en Rohano. La sorto ne traktis lin pli 
favore ol li meritis. Ekvidi la ruinon de ĉio, kion li supozis tiel 
fortika kaj admirinda, estis verŝajne puno sufiĉa. Sed mi 
timas, ke atendas lin io eĉ pli malbona. 

— Jes, mi ne supozas, ke Arbobarbo sendis lin al Ortanko pro 
bonkoreco, — diris Gaja. — Li ŝajnis iom severe ĝojigita de la 
afero, kaj private ridis, kiam li iris sin bani kaj trinki. Post tio 
ni estis tre okupataj, esplorante la rubojn kaj ĉirkaŭpalpe 
serĉante. Ni trovis dutri konservejojn en diversaj apudaj 



lokoj, super la nivelo de 1' inundo. Sed Arbobarbo alsendis 
kelkajn entojn, kaj ili forportis sufiĉe multajn varojn. 

» — Ni bezonas homnutraĵon por dudek kvin, — la entoj 
diris, do vi konstatas, ke iu zorge nombris vian aron antaŭ 
via alveno. Evidente via triopo laŭ la intenco devis akompani 
la gravulojn. Sed tie vi ne fartus pli bone. Ni retenis tiom 
bonkvalitajn, kiom ni sendis, mi promesas al vi. Eĉ pli bone, 
ni sendis neniom da trinkaĵo. 

» — Kio pri trinkaĵoj? — mi diris al la entoj. 

» — Troviĝas isena akvo, — ili diris, — kaj tio sufiĉas al entoj 
kaj homoj. — Sed espereble la entoj disponis tempon por 
brasi siajn pociojn el la montetaj fontoj, kaj ni vidos bukliĝi 
la barbon de Gandalfo, kiam li revenos. Post foriro de la entoj 
ni sentis nin lacaj kaj malsataj. Sed ni ne grumblis — niaj 
laboroj estis taŭge kompensitaj. Pro nia serĉado por 
homnutraĵo Grinĉjo malkovris la plej valoran el ĉiuj 
forĵetaĵoj, tiujn barelojn de Kornblovulo. “Pip-herbo plibonas 
postmanĝe”, — diris Grinĉjo; tiel okazis la situacio. 

— Mi jam perfekte komprenas ĉion, — diris Gimlio. 

— Ĉion kun unu escepto, — diris Aragorno: — folioj el Sud- 
kvarono en Isengardo. Ju pli mi pripensas tion, des pli 
stranga mi trovas ĝin. Mi neniam antaŭe estis en Isengardo, 
sed mi vojaĝis en tiu ĉi lando, kaj mi bone konas la vakajn 
landojn kuŝantajn interRohano kaj la Provinco. Nek varoj 
nek personoj trapasis tiun regionon dum multaj longaj jaroj, 
ne malkaŝe. Sarumano sekrete traktis kun iu en la Provinco, 
konjekteble. Vermlangoj estas troveblaj en aliaj domoj krom 
tiu de la reĝo. Ĉu sur la bareloj estis dato? 

— Jes, — diris Grinĉjo. — Tio estis rikoltaĵo de la jaro 1417, 
nome la pasinta jaro; ne, la jaro antaŭpasinta kompreneble 
jam: bona jaro. 



— Ah do, jam finiĝis kia ajn misaĵo okazinta, espereble; aŭ 
ĉiuokaze ĝi estas aktuale ekster nia atingo, — diris 
Aragorno. — Tamen mi opinias, ke mi mencios tion al 
Gandalfo, eĉ se ĝi ŝajnas bagatelo inter liaj gravaj aferoj. 

— Mi scivolas, kion li faras, — diris Gaja. — La posttagmezo 
progresas. Ni iru ĉirkaŭesplori! Vi povas jam eniri Isengardon 
ĉiuokaze, Paŝegulo, se tion vi volas. Sed ĝi estas vidaĵo ne 
tre gaja. 



10 


La voĉo de Sarumano 

lli trapasis la ruinigitan tunelon kaj staris sur ŝtonamaseto 
rigardante la malhelan rokon de Ortanko kaj ties multajn 
fenestrojn, ankoraŭ minacan en la dezerto ĉirkaŭanta ĝin. La 
akvo jam preskaŭ tute foriĝis. le-tie restis mornaj flakoj 
kovritaj de skorio kaj rompitaĵo; sed la plejparto de la larĝa 
cirklo estis denove nuda, sovaĝejo de ŝlimo kaj faligita 
rokaĵo, variolmarkita de nigrigitaj truoj kaj trapunktita de 
stangoj kaj pilastroj ebriece kliniĝantaj ien kaj tien. Rande 
de I' frakasita bovlo kuŝis grandaj deklivoj kaj amasiĝoj kiel 
rulŝtonetoj alpuŝitaj de ŝtormego; kaj malantaŭ ili la verda 
implikita valo etendiĝis en la longan ravinon inter la 
malhelaj brakoj de 1' montaro. Trans la dezertejo ili vidis 
rajdantojn, kiuj serĉis vojon; tiuj venis de la norda flanko, kaj 
ili jam proksimiĝis al Ortanko. 

— Jen Gandalfo, Teodeno kaj ties homoj! — diris Legolaso. 

— Ni iru renkonti ilin! 

— Marŝu singarde! — diris Gaja. — Troviĝas lozaj slaboj, kiuj 
eble kliniĝos kaj subenĵetos vin en puton, se vi ne zorgemos. 

Ili laŭiris la restaĵon de la vojo de la pordoj ĝis Ortanko, 
marŝante malrapide, ĉar la slaboj estis fendetitaj kaj ŝlimaj. 
La rajdantoj, vidante ilian proksimiĝon, haltis en ombro de la 
rokego kaj atendis ilin. Gandalfo rajdis antaŭen por renkonti 
ilin. 

— Nu, Arbobarbo kaj mi havis kelkajn interesajn diskutojn 
kaj pretigis iujn planojn, — li diris; — kaj ni ĉiuj ĝuis iom da 
tre necesa ripozo. Nun ni jam devas pluiri. Mi esperas, ke vi, 
kunuloj, ankaŭ ĉiuj ripozis kaj freŝigis vin? 



— Ni tion faris, — diris Gaja. — Sed niaj diskutoj komenciĝis 
kaj finiĝis en fumo. Tamen ni sentas nin malpli mishumoraj 
pri Sarumano ol pli frue. 

— Ĉu vere? — diris Gandalfo. — Nu, tion ne sentas mi. Nun 
plenumendas lasta tasko de mi antaŭ ol mi foriros: mi devas 
adiaŭe viziti Sarumanon. Danĝere, kaj verŝajne senutile; sed 
estas farende. Kiu el vi volas, tiu rajtas akompani min — sed 
gardu vin! Kaj ne ŝercu! Por tio la tempo ne oportunas. 

— Mi venos, — diris Gimlio. — Mi volas vidi lin kaj sciiĝi, ĉu li 
aspektas kiel vi. 

— Kaj kiel vi tion ekscios, mastro Gnomo? — demandis 
Gandalfo. — Sarumano kapablus aspekti kiel mi antaŭ viaj 
okuloj, se tio konvenus al lia celo rilate vin. Kaj ĉu vi estas 
jam sufiĉe saĝa por konstati ĉiujn liajn strasaĵojn? Nu, ni 
vidos, eble. Li eble hezitos montri sin antaŭ tiom da 
malsimilaj okuloj samtempe. Sed mi ordonis, ke ĉiuj entoj 
ekstervidigu sin, do eble ni persvados lin elveni. 

— Kio minacas? — demandis Grinĉjo. — Ĉu li pafos kontraŭ 
nin aŭ verŝos fajron tra la fenestroj; aŭ ĉu li kapablas envulti 
nin de malproksime? 

— Tiu lasta plej probablas, se vi alrajdos lian pordon kun la 
koro leĝera, — diris Gandalfo. — Sed ne antaŭvideblas tio, 
kion li kapablos, aŭ eble elektos provi. Sovaĝbesto barita ne 
alireblas senriske. Kaj Sarumano posedas potencon, kiun vi 
ne divenas. Gardu vin de lia voĉo! 

Ili venis al la subo de Ortanko. Gi estis nigra, kaj la rokaĵo 
ekbrilis, kvazaŭ ĝi estus malseka. La multaj ŝtonfacoj havis 
akrajn eĝojn, kvazaŭ ili estus nove ĉizitaj. Kelkaj strekoj kaj 
pluraj floksimilaj splitaĵoj proksimaj al la bazo estis la solaj 
postsignoj pri la furiozo de la entoj. 



Orientflanke, inter angulo de du pilieroj, troviĝis pordego 
alte super la tero; kaj super ĝi estis ŝutrokovrita fenestro kun 
balkono frontita per ferstangoj. Supren ĝis la sojlo de I' 
pordo kondukis dudek sep larĝaj ŝtupoj, hakitaj laŭ iu 
nekonata metiarto el la sama nigra ŝtono. Tio estis la unika 
enirejo al la turego; sed multaj altaj fenestroj estis eltranĉitaj 
kun profundaj embrazuroj en la altaj baŭmantaj muroj: tre 
alte ili gvatis kvazaŭ etaj okuloj sur la apikaj facoj de la 
kornoj. 

Ĉe la subo de 1' ŝtuparo Gandalfo kaj la reĝo elseliĝis. 

— Mi supreniros, — diris Gandalfo. — Mi jam estis en Ortanko 
kaj mi konas la danĝeron. 

— Ankaŭ mi supreniros, — diris la reĝo. — Mi estas maljuna 
kaj ne plu timas ajnan danĝeron. Mi deziras alparoli tiun 
malamikon, kiu tiom mistraktis min. Eomero akompanos min 
kaj certigos, ke miaj maljunaj piedoj ne stumblu. 

— Laŭ via plaĉo, — diris Gandalfo. — Aragorno akompanos 
min. 

La aliaj atendu min sube de la ŝtuparo. Ili aŭdos kaj vidos 
sufiĉe, se io aŭdindos aŭ vidindos. 

— Ne! — diris Gimlio. — Legolaso kaj mi deziras vidi de pli 
proksime. Nur ni reprezentas ĉi tie niajn popolojn. Ankaŭ ni 
venos malantaŭe. 

— Do venu! — diris Gandalfo kaj supreniris la ŝtuparon, kaj 
Teodeno iris kune. 

La rajdistoj de Rohano sidis maltrankvile sur siaj ĉevaloj 
ambaŭflanke de I' ŝtuparo kaj morne rigardis la turegon, 
timante anticipe pri la sorto de sia mastro. Gaja kaj Grinĉjo 



sidis sur la ŝtupo plej malsupra, sentante sin tute negravaj 
kaj malsekuraj. 

— Duona kota mejlo de ĉi tie ĝis la pordo! — murmuris 
Grinĉjo. — Se nur mi povus forŝteliĝi nerimarkite al la 
gardistejo! Kial ni alvenis? Oni ne volas nin. 

Gandalfo staris antaŭ la pordo de Ortanko kaj batis ĝin per 
sia bastono. Gi resonoris kavece. 

— Sarumano, Sarumano! — Gandalfo kriis per laŭte ordona 
voĉo. — Elvenu Sarumano! 

Dum kelka tempo mankis respondo. Finfine malbariĝis la 
fenestro super la pordo, sed neniu figuro estis videbla ĉe ties 
malhela truo. 

— Kiu estas? — diris voĉo. — Kion vi volas? Teodeno 
tremeris. 

— Tiun voĉon mi konas, — li diris, — kaj mi malbenas la 
tagon, kiam mi la unuan fojon aŭskultis ĝin. 

— Iru alvoki Sarumanon, tial ke vi iĝis ties lakeo, Grimo 
Vermlango! — diris Gandalfo. — Kaj ne malŝparu nian 
tempon! 

La fenestro fermiĝis. Ili atendis. Subite ekparolis alia voĉo, 
malalta kaj melodia, ties sono mem envulta. Kiuj aŭskultis 
malsingarde tiun voĉon, tiuj malofte povis raporti la vortojn 
aŭskultitajn; kaj se jes, ili miris, ĉar malmulte da potenco 
restis en ili. Pleje oni memoris nur, ke estis agrable aŭskulti 
la parolantan voĉon, ĉio dirita ŝajnis saĝa kaj racia, kaj 
vekiĝis onia deziro laŭ tuja konsentemo ŝajni mem saĝaj. 
Kiam parolis aliaj, tiuj ŝajnis kontraste akraj kaj krudaj; kaj 
se oni kontraŭdiris la voĉon, kolero ĉendiĝis en la koroj de la 
envultitoj. Ĉe iuj la envulto daŭris nur dum parolis al ili la 



voĉo, kaj kiam ĝi alparolis aliulon, ili ridetis, kiel ridetas 
homoj, kiuj travidas trukon de ĵonglisto, dum aliaj gapas pro 
ĝi. Ĉe multaj la nura sono de la voĉo sufiĉis por sorĉi ilin; sed 
ĉe tiuj, kiujn ĝi venkis, la sorĉo daŭris kiam ili estis 
malproksimaj, kaj ĉiam ili aŭdis la flustradon kaj instigadon 
de tiu mallaŭta voĉo. Sed neniuj estis netuŝitaj; neniuj 
rifuzis sen streĉo de menso kaj volo ties pledojn kaj 
ordonojn, dum la mastro regis ĝin. 

— Nu? — ĝi nun diris mildademande. — Kial necesas al vi 
perturbi mian ripozon? Ĉu vi tute ne lasos min trankvila 
dumtage aŭ nokte? — Gia tono estis kvazaŭ de bonfarema 
koro ĝenita de vundoj nemerititaj. 

Ili suprenrigardis surprizite, ĉar ili aŭdis neniun sonon de lia 
alveno; kaj ili ekvidis figuron, kiu staris ĉe la barilo kaj 
rigardis al ili: maljunulo volvita en mantelego kies koloro 
estis malfacile konstatebla, ĉar ĝi ŝanĝiĝis se ili movis siajn 
okulojn aŭ se li ekmoviĝis. Lia vizaĝo estis longa, kun alta 
frunto, li havis okulojn profundajn kaj ombrecajn, malfacile 
sondeblajn, kvankam ties nuna esprimo estis serioza, 
bonkora kaj iom laca. Liaj haroj kaj barbo estis blankaj, sed 
eroj nigraj ankoraŭ montriĝis ĉirkaŭ liaj lipoj kaj oreloj. 

— Similas, kaj tamen malsimilas, — murmuris Gimlio. 

— Tamen vidu, — diris la mallaŭta voĉo. — Almenaŭ du el vi 
mi konas laŭnome. Gandalfon mi tro bone konas por multe 
esperi, ke ĉi tie li serĉas helpon aŭ konsilon. Sed vi, Teodeno, 
Mastro de lando Rohano, estas distingita per viaj nobelaj 
blazonoj, kaj eĉ pli per la honorinda aspekto de la domo 
Eorla. Ho, inda filo de Tengelo la Trioble Fama! Kial vi ne 
venis pli frue, kaj kiel amiko? Multe mi deziris vidi vin, plej 
potencan reĝon en la okcidento, kaj precipe dum la lastaj 
jaroj porsavi vin de la nesaĝaj kaj misaj konsiloj vin 
afliktintaj! Ĉu jam tro malfrue? Malgraŭ la vundoj al mi 



kaŭzitaj, kiujn la homoj de Rohano, ve! partoprenis, mi 
tamen volas savi vin kaj vin protekti de la ruino, kiu 
neeviteble proksimiĝas, se vi plu rajdos laŭ la vojo, kiun vi 
entreprenis. Efektive jam nur mi kapablas helpi vin. 

Teodeno malfermis sian buŝon, kvazaŭ ekparolonte, sed 
nenion li diris. Li supren rigardis al la vizaĝo de Sarumano 
kies malhelaj solenaj okuloj turniĝis suben al li, poste al 
Gandalfo, kaj li ŝajnis heziti. Gandalfo donis nenian signon, 
sed staris ŝtone silenta kvazaŭ iu, kiu atendas pacience 
alvokon ankoraŭ ne okazintan. La rajdistoj komence 
ekmoviĝis, aprobe murmurante pri la vortoj de Sarumano; 
kaj poste ili silentis kiel homoj sorĉitaj. Al ili ŝajnis, ke 
Gandalfo neniam alparolis tiel konvene kaj inde ilian 
mastron. Krudaj kaj orgojlaj nun ŝajnis liaj traktadoj kun 
Teodeno. Kaj sur iliajn korojn rampis ombro, timo pri iu 
granda danĝero: finiĝo de Markio en mallumo, al kiu pelas 
ilin Gandalfo, dum Sarumano staras apud pordo eskapa, 
tenante ĝin duonaperta tiel ke lumradio trapasas. Estiĝis 
peza silento. 

Estis la gnomo Gimlio, kiu subite interrompis: 

— La vortoj de tiu sorĉisto staras kap-al-piede, — li graŭlis, 
premtenante la tenilon de sia hakilo. — En la lingvo de 
Ortanko helpo signifas ruinon, kaj savado signifas 
mortigadon, tio estas evidenta. Sed ni venis ĉi tien ne por 
peti almozon. 

— Silentu! — diris Sarumano, kaj dum momenteto lia voĉo 
estis malpli miela, kaj lumo ekflagris en liaj okuloj kaj 
malaperis. — Mi ankoraŭ ne volas alparoli vin, Gimlio, filo de 
Gloino. Malproksima estas via hejmo kaj malmulte koncernas 
vin la problemoj de tiu ĉi lando. Sed ne laŭ propra intenco vi 
enmiksiĝis en iii, kaj sekve mi ne kulpigos tiun rolon, kiun vi 
ludis — brave, mi tute ne dubas. Sed mi petas vin, permesu. 



ke mi unue interparolu kun la Reĝo de Rohano, mia najbaro, 
mia iama amiko. 

» Kion vi volas diri, Reĝo Teodeno? Ĉu vi volas akcepti pacon 
kun mi kaj la tutan helpon, kiun miaj konoj, bazitaj sur 
longaj jaroj, kapablas alporti? Ĉu ni kune konsiliĝu kontraŭ 
misaj tagoj, kaj riparu niajn ofendojn tiel bonkore, ke niaj 
posedaĵoj ekfloru eĉ pli bele ol antaŭe? 

Ankoraŭ ne respondis Teodeno. Ĉu li luktis kontraŭ kolero aŭ 
dubo, povis diri neniu. Eomero parolis. 

— Mastro, aŭdu min! — li diris. — Nun ni spertas la 
danĝeron, pri kiu ni estis avertitaj. Ĉu ni elrajdis al venko 
nur por fine stari konsternitaj pro maljuna mensogulo kun 
mielo sur la forka lango? Tiel parolus kaptota lupo al la 
dogoj, se ĝi kapablus. Kian helpon li povas havigi al vi, 
verdire? Nureskapi el sia plago li deziras. Sed ĉu vi 
interparolu kun tiu ĉi peristo de perfido kaj murdo? 
Rememoru Teodredon ĉe la Travadejoj kaj la tombon de 
Hamo en la Profundaĵo de Helmo! 

— Se paroli pri langoj venenaj, kion ni diru pri la via, juna 
serpento? — diris Sarumano, kaj ekflagro de lia kolero estis 
jam klare videbla. — Sed vidu, Eomero, filo de Eomundo! 

— li denove daŭrigis per sia mallaŭta voĉo. — Al ĉiu ties rolo. 
Via rolo estas armita braveco, kaj tiel vi akiras grandan 
honoron. Mortigu tiujn, kiujn via mastro nomas malamikoj, 
kaj estu kontenta. Ne intermiksiĝu en politikon, kiun vi ne 
komprenas. Sed eble, se vi iĝos reĝo, vi konstatos, ke tiu 
devas tre zorge elekti siajn amikojn. La amikecon de 
Sarumano kaj la potencon de Ortanko oni ne povas 
facilanime ĵeti flanken, negrave kiaj plendmotivoj eble kuŝas 
malantaŭe. Vi venkis en batalo, ne en milito — kaj nur per 
helpo, pri kiu vi ne povas kalkuli alian fojon. Vi eble trovos la 



Ombron de 1' Arbaro poste ĉe via propra pordo: ĝi estas 
kaprica kaj sensenca kaj ne amas la homaron. 

» Sed, mastro de Rohano, ĉu oni nomu min murdinto pro tio, 
ke kuraĝuloj mortis dumbatale? Se vi ekmilitos, senbezone 
ĉartion mi ne deziras, homoj estos mortigitaj. Sed se mi 
estas pro tio murdisto, tiuokaze la tuta domanaro de Eorlo 
estas murdmakulita: ĉartiu ofte militis, kaj atakis multajn 
defiintojn. Tamen kun iuj ili poste paciĝis, ne malpli valore 
tial ke ĝi estis politika. Mi diras, Reĝo Teodeno: ĉu ni paciĝu 
kaj amikiĝu, vi kaj mi? Tion ni rajtas ordoni. 

— Ni havos pacon, — diris Teodeno finfine, malklare kaj 
pene. Pluraj rajdistoj ĝoje ekkriis. Teodeno levis sian manon. 

— Jes, ni havos pacon, — li dirisjam klarvoĉe, — ni havos 
pacon, kiam vi kaj ĉiuj viaj faraĵoj estos pereintaj, kiel ankaŭ 
la faraĵoj de via malhela mastro, al kiu vi volas liveri nin. Vi 
estas mensogulo, Sarumano, kaj koruptanto de la homaj 
koroj. Vi etendas al mi vian manon kaj mi perceptas nur 
fingron el la krifaro de Mordoro. Kruela kaj malvarma! Eĉ se 
via milito kontraŭ min estus justa — kia ĝi ne estis, ĉar eĉ se 
vi estus dekoble pli saĝa, vi ne rajtus regi min kaj la miajn 
por via propra profito, kiel vi deziris — eĉ tiam, kion vi dirus 
pri viaj torĉoj en Ŭestfaldo kaj la infanoj morte kuŝantaj tie? 
Kaj oni dishakis la korpon de Hamo antaŭ la pordego de 
Kornburgo post kiam li estis mortinta. Kiam vi, pendos de 
pendumilo ĉe via fenestro por distri la proprajn korvojn, mi 
havos pacon kun vi kaj kun Ortanko. Tiom pri la domanaro 
de Eorlo. Malpli granda filo de grandaj prapatroj mi estas, 
sed al mi ne necesas leki viajn fingrojn. Turnu vin aliterenen. 
Sed mi timas, ke via voĉo perdis sian ĉarmon. 

La rajdistoj gapis supren al Teodeno kvazaŭ homoj abrupte 
elrevigitaj. Malglata kiel la voĉo de maljuna korako sonis en 
iliaj oreloj la voĉo de ilia mastro post la muziko de 
Sarumano. Sed Sarumano dum kelka tempo estis tordita de 



kolero. Li apogis sin trans la barilon, kvazaŭ li volus bati la 
reĝon per sia bastono. Al iuj subite ŝajnis, ke ili vidas 
serpenton streĉantan sin por frapmordi. 

— Pendumiloj kaj korvoj! — li siblis, kaj ili ektremis pro la 
hida ŝanĝiĝo. — Kadukulo! Kio estas la domaro de Eorlo, se 
ne pajlotegmenta stokejo, kie banditoj drinkas en la stinkaĉo 
kaj iliaj bubaĉoj rampaĉas sur la planko inter la hundoj? Tro 
longe ili mem eskapis pendumilon. Sed venas la maŝnodo, 
malrapide tirota, strikta kaj dura en la fino. Pendumiĝu, se vi 
volas! — Nun lia voĉo ŝanĝiĝis, dum li malrapide reregis sin. 

— Mi ne scias, kial mi paciencis paroli al vi. Ĉar vin mi ne 
bezonas, ankaŭ ne vian etan bandon da galopuloj tiel rapide 
fuĝantaj kiel antaŭenirantaj, ĉevalmastro Teodeno. 
Antaŭlonge mi proponis al vi staton, kiun vi ne meritas, nek 
spiritas. Mi jam denove proponis al vi tion, tiel ke tiuj, kiujn 
vi trompis, povu klare vidi la elekton inter la vojoj. Vi havigis 
al mi fanfaronojn kaj insultojn. Estu tiel. Reiru al viaj 
kabanoj. 

» Sed vi, Gandalfo! Almenaŭ pri vi mi malĝojas, simpatiante 
vian honton. Riel povas esti, ke vi toleras tian societon? Ĉar 
vi estas fiera, Gandalfo, kaj ne senkiale, ĉar vi havas menson 
noblan kaj okulojn, kiuj rigardas tiel profunden kiel foren. Eĉ 
nun vi ne atentos miajn konsilojn, ĉu? 

Gandalfo ekmoviĝis kaj rigardis supren. 

— Ĉu vi volas diri ion, kion vi ne diris dum nia pli frua 
renkontiĝo? — li demandis. — Aŭ eble vi volas maldiri ion? 

— Ĉu maldiri? — Sarumano paŭzis kaj meditis, kvazaŭ 
konfuzite. — Ĉu maldiri? Mi klopodis konsili vin viaprofite, 
sed vi apenaŭ aŭskultis. Vi estas fiera kaj ne ŝatas konsilojn, 
ĉar vi ja havas stokon da propra saĝo. Sed tiuokaze vi eraris, 
laŭ mia opinio, intence miskomprenante miajn celojn. Mi 



timas, ke pro mia entuziasmo persvadi vin, mi perdis 
paciencon. Kaj vere mi tion bedaŭras. Ĉar mi sentis al vi 
nenian malbonvolon; kaj eĉ nun mi neniel sentas tion, 
malgraŭ tio, ke vi revenas al mi en societo de perfortuloj kaj 
malkleruloj. Kial senti tion? ĉu ni ne estas ambaŭ membroj 
de grava kaj antikva ordeno, tre elstara en Mez-Tero? Nia 
amikeco same profitus al ni ambaŭ. Multon ni povus ankoraŭ 
atingi kune por kuraci la malordaĵojn de la mondo. Ni 
komprenu unu la alian kaj forigu el la pensoj jenajn malpli 
gravajn personojn. Ili atendu niajn decidojn! Por la komuna 
bono mi pretas rebonigi la pasintecon kaj akcepti vin. Ĉu vi 
ne volas interkonsiliĝi kun mi? Ĉu vi ne venu supren? 

Tiom granda estis la potenco, uzita de Saramano dum tiu ĉi 
lasta provo, ke neniu staranto en aŭdodistanco estis 
neemociita. Sed nun la envulto estis tute alia. Oni aŭdis 
admonon de bonkora reĝo al erarinta sed multe amata 
ministro. Sed oni estis forfermitaj, aŭskultante de malantaŭ 
pordo vortojn ne direktitajn al ili: misedukitaj infanoj aŭ 
stultaj servistoj subaŭskultantaj la malfacile kompreneblajn 
interparolojn de siaj superuloj, kaj scivolantaj kiel tiuj efikos 
al ilia sorto. El pli alta modlilo estis tiuj du: respektindaj kaj 
saĝaj. Neeviteble ili kreus aliancon. Gandalfo certe 
supreniros en la turegon pordiskuti aferojn profundajn kaj 
eksterkomprenajn en la altaj ĉambroj de Ortanko. La pordo 
estos fermita, kaj oni lasos ilin ekstere, forsenditajn por 
atendi taskojn aŭ punojn. Eĉ en la menso deTeodeno 
formiĝis tiu penso kiel ombro de dubo: “Li perfidos nin; li iros 

— ni estos perditaj”. 

Tiam Gandalfo ridis. Malaperis la fantazio kvazaŭ 
fumblovaĵo. 

— Sarumano, Sarumano! — diris Gandalfo ankoraŭ ridante. 

— Sarumano, vi maltrafis vian vivovojon. Vi devus esti reĝa 
pajaco perlaboranta vian panon, kaj ankaŭ vipobatojn, per 



mokimitado de liaj konsilistoj. Ha nu! — li paŭzis, regante 
sian amuziĝon. — Ĉu kompreni unu la alian? Mi timas, ke mi 
estas ekster via komprenivo. Sed vin, Sarumano, mi eĉ tro 
bone nun komprenas. Mi, pli klare ol vi supozas, mernoras 
viajn argumentojn kaj viajn farojn. Kiam mi lastfoje vizitis 
vin, vi estis provoso de Mordoro, kaj tien mi estis sendota. 
Vidu, tiu gasto kiu eskapis de la tegmento, pensos dufoje 
antaŭ ol reeniri tra la pordo. Ne, al mi ŝajnas, ke mi ne 
supreniru. Sed aŭskultu, Sarumano, la lastan fojon! Ĉu vi ne 
volas veni ĉi tien? Isengardo pruviĝis malpli fortika ol kredis 
ĝin viaj espero kaj fantazio. Eble tiel estos pri aliaj aferoj, 
kiujn vi ankoraŭ fidas. Ĉu ne estus bone forlasi ĝin por kelka 
tempo? Turniĝi al novaj aferoj, eble? Pensu bone, Sarumano! 
Ĉu vi ne volas veni suben? 

Ombro trapasis la vizaĝon de Sarumano; poste ĝi morte 
blankiĝis. Antaŭ ol li povis tion kaŝi, oni vidis malantaŭ la 
angormasko menson duboplenan, malŝatantan resti kaj 
timantan forlasi sian rifuĝejon. Dum sekundo li hezitis, kaj 
neniu spiris. Poste li parolis, kaj lia voĉo estis kriĉa kaj 
malvarma, fiero kaj malamego ekregis lin. 

— Ĉu mi venu suben? — li mokis. — Ĉu homo senarmila 
descendas por paroli kun rabistoj en plena aero? Mi povas 
aŭdi vin sufiĉe bone de ĉi tie. Stultulo mi ne estas, kaj mi ne 
fidas vin, Gandalfo! Tiuj ne staras malkaŝe sur mia ŝtuparo, 
sed mi scias, kie embuskas la sovaĝaj arbardemonoj sub via 
komando. 

— Perfiduloj ĉiam malfidemas, — respondis Gandalfo lace. 

— Sed pri via haŭto ne necesas al vi timi. Mi ne deziras 
mortigi aŭ difekti vin, kiel vi scius, se vi vere komprenus 
min. Kaj mi kapablas protekti vin. Mi proponas al vi lastan 
ŝancon. Vi rajtos forlasi Ortankon libere, se vi tion elektos. 



— Tio sonas bele, — rikanis Sarumano. — Tute laŭ la maniero 
de Gandalfo la Griza: tiel degna kaj treege bonkora. Mi ne 
dubas, ke vi trovus Ortankon ampleksa kaj mian foriron 
oportuna. Sed kial mi volu foriri? Kaj kion signifas ĉe vi 
“libera”? Ekzistas kondiĉoj, mi supozas. 

— Kialojn por foriro vi povas vidi tra viaj fenestroj, 

— respondis Gandalfo. — Aliaj venos al vi en la kapon. Viaj 
servistoj estas detruitaj kaj dispelitaj; viajn najbarojn vi igis 
malamikaj; kaj vi trompis vian novan mastron, aŭ provis tion 
fari. Kiam lia okulo turniĝos ĉi tien, ĝi estos ruĝa okulo de 
kolero. Sed kiam mi diras “libera”, mi celas diri “libera'': 
libera el ĉenoj aŭ ordonoj: iru kien vi volas, Sarumano, eĉ al 
Mordoro, se tion vi deziras. Sed unue vi cedos al mi la 
ŝlosilon de Ortanko kaj vian bastonon. Ili estos garantiaĵoj 
porvia konduto, redonotaj pli poste, se vi meritos ilin. 

La vizaĝo de Sarumano griziĝis, tordiĝis pro kolerego, kaj 
ruĝa lumo ĉendiĝis en liaj okuloj. Li ridis sovaĝe. 

— Pli poste! — li kriis, kaj lia voĉo altiĝis kriĉe. — Pli poste! 
Jes, kiam vi havos ankaŭ la ŝlosilojn de Baraduro mem, mi 
supozas; kaj la kronojn de sep reĝoj, kaj la bastonojn de la 
Kvin Sorĉistoj, kaj aĉetos porvi paron da botoj multe pli 
grandaj ol tiuj, kiujn vi portas nun. Jen plano modesta. 
Apenaŭ plano, por kiu necesas mia helpo! Mi havas aliajn 
farotaĵojn. Ne estu stultulo. Se vi volas trakti kun mi dum vi 
havas okazon, foriru kaj revenu malebria! Kaj lasu 
malantaŭe tiujn gorĝotranĉulojn kaj bagatelajn ĉifonulojn, 
kiuj pendas ĉe via vosto! Bonan tagon! — li sin turnis kaj 
forlasis la balkonon. 

— Revenu, Sarumano! — diris Gandalfo per komanda voĉo. 
Mirigante la aliajn, Sarumano returniĝis, kaj kvazaŭ trenite 
kontraŭvole li revenis malrapide al la fera barilo, sin 
apogante al ĝi, anhelante. Lia vizaĝo estis sulka kaj 



ŝrumpinta. Lia mano grifece krampis la pezan nigran 
bastonon. — Mi ne permesis al vi foriri, — diris Gandalfo 
severe. — Mi ne finparolis. Vi iĝis stultulo, Sarumano, kaj 
tamen kompatinda. Vi ankoraŭ povis forturniĝi de malsaĝaĵo 
kaj misagado kaj servi. Sed vi elektis resti kaj maĉi la 
finaĵojn de viaj malnovaj komplotoj. Do restu! Sed mi avertas 
vin, ke ne facile vi denove eltiriĝos. Krom se la malhelaj 
manoj de la oriento elstreĉiĝos por preni vin. Sarumano! — li 
vokis, kaj lia voĉo kreskis potence kaj aŭtoritate. — Vidu, mi 
ne estas Gandalfo la Griza, kiun vi perfidis. Mi estas 
Gandalfo la Blanka, kiu revenis el la morto. Vi ne plu havas 
koloron, kaj mi forĵetas vin el la ordeno kaj el la Konsilio. 

Li levis sian manon, kaj parolis malrapide per klara 
malvarma voĉo: 

— Sarumano, via bastono estas rompita. 

Aŭdiĝis krako, kaj la bastono dissplitiĝis en la mano de 
Sarumano, kaj ĝia kapaĵo falis suben al la piedoj de 
Gandalfo. 

— Iru! — diris Gandalfo. Kriante, Sarumano retrofalis kaj 
rampis for. Tiumomente peza brilaĵo subenĵetiĝis desupre. Gi 
resaltis de la fera barilo, ĝuste kiam Sarumano lasis ĝin, kaj 
proksime pasante la kapon de Gandalfo, ĝi frapis la ŝtupon, 
sur kiu li staris. La barilo sonoris kaj rompiĝis. La ŝtupo 
fendiĝis kaj splitiĝis brilsparke. Sed la bulo estis nedifektita: 
ĝi ruliĝis plu laŭ la ŝtuparo, globo kristala, malhela, sed 
ardanta je fajra kerno. Dum ĝi forsaltis al flako, Grinĉjo 
postkuris kaj levis ĝin. 

— Murdema kanajlo! — kriis Eomero. Sed Gandalfo estis 
senemocia. 

— Ne, tion ĵetis ne Sarumano, — li diris; — eĉ ne laŭ lia 
ordono, ŝajnas al mi. Gi venis el fenestro tre supra. Disiĝa 



pafo de mastro Vermlango, mi konjektas, sed maltrafe celita. 


— Eble la celo maltrafis, ĉar li ne povis decidi, kiun li pli 
malamas, vin aŭ Sarumanon, — diris Aragorno. 

— Eble estas tiel, — diris Gandalfo. — Malmulte da komforto 
havos tiuj du per sia kunuleco: ili maĉos vorte unu la alian. 
Sed la puno estas justa. Se iam Vermlango forlasos Ortankon 
viva, tio estos pli ol li meritis. Hej, junulo, tion prenos mi! Mi 
ne petis, ke vi prenu ĝin, — li kriis, abrupte sin turnante kaj 
vidante Grinĉjon suprenveni laŭ la ŝtuparo, malrapide, 
kvazaŭ li portus grandan pezaĵon. Li descendis renkonten 
kaj haste prenis la malhelan globon de la hobito, volvante 
ĝin per la faldaĵoj de sia mantelo. — Mi prizorgos tion ĉi, — li 
diris. — Ĝi ne estas io, kion Sarumano elektus forĵeti. 

— Sed eble li havos aliajn objektojn porĵeti, — diris Gimlio. 

— Se jam finiĝis la debato, ni almenaŭ reiru el la ĵetdistanco! 

— Ĝi finiĝis, — diris Gandalfo. — Ni iru. 

Ili turnis la dorsojn al la pordo de Ortanko kaj descendis. La 
rajdistoj ĝoje vivuis la reĝon kaj salutis Gandalfon. La sorĉo 
de Sarumano estis rompita; ili vidis lin veni vokite, kaj 
forrampi forsendite. 

— Nu, dirite-farite, — diris Gandalfo. — Nun mi devas trovi 
Arbobarbon kaj sciigi al li, kiel progresis la aferoj. 

— Certe li jam divenis? — diris Gaja. — Ĉu estis verŝajne, ke 
ili finiĝu alimaniere? 

— Ne tre verŝajne, — respondis Gandalfo, — kvankam ili 
venis al ekvilibro harpeza. Sed mi havis motivojn por provi, 
iujn indulgemajn, aliajn malpli. Unue al Sarumano estis 
montrite, ke la potenco de lia voĉo velkas. Li ne povas esti 
samtempe tirano kaj konsilanto. Kiam komploto maturiĝas. 



ĝi ne plu restas sekreta. Tamen li enfalis en kaptilon, kaj 
provis trakti unuope siajn viktimojn, dum aliaj aŭskultis. 
Poste mi donis al li lastan ŝancon tute justan: rezigni tiel pri 
Mordoro kiel pri siaj privataj planoj kaj kompensi per helpo al 
ni, kiam ni tion bezonis. Li konas niajn bezonojn, neniu pli 
bone. Multe li povus servi nin. Sed li elektis tion malakcepti 
kaj reteni la potencon de Ortanko. Li ne volas servi, nur 
komandi li volas. Li vivas nun terurite de Mordoro kaj tamen 
li ankoraŭ revas travivi la ŝtormon. Malfeliĉa stultulo! Li 
estos vorita, se la potenco de la oriento etendos siajn 
brakojn al Isengardo. Mi ne povas detrui Ortankon de 
ekstere, sed kiu scias, kion Saŭrono povas fari? 

— Sed se Saŭrono ne venkos? Kion vi faros al li? — demandis 
Grinĉjo. 

— Mi? Nenion! — diris Gandalfo. — Nenion mi faros al li. Mi 
ne deziras mastrecon. Kio okazos al li? Mi ne scias. Mi 
funebras, ĉartiom da estinta bono nun putras en la turego. 
Tamen por ni la aferoj progresis ne malbone. Strangaj estas 
la turniĝoj de la sorto! Ofte ja difektas sin malamego! Mi 
opinias, ke eĉ se ni enirus ni povus trovi en Ortanko 
malmultajn trezorojn pli valorajn ol tio, kion Vermlango ĵetis 
al ni. 

Akra kriĉo, subite haltigita, aŭdiĝis tra aperta tre alta 
fenestro. 

— Ŝajnas, ke ankaŭ Sarumano same opinias, — diris 
Gandalfo. — Ni lasu ilin! 

Nun ili reiris al la pordegoruino. Apenaŭ ili trapasis sub la 
arkaĵo, el inter la ombroj de I' amasigitaj ŝtonoj, kie ili staris, 
elpaŝis Arbobarbo kaj dekduo da aliaj entoj. Aragorno, 

Gimlio kaj Legolaso mire gapis al ili. 



— Jen tri el miaj kunuloj, Arbobarbo, — diris Gandalfo. — Mi 
parolis pri ili, sed vi ankoraŭ ne vidis ilin. — Li nomis ilin 
unuope. 

La maljuna ento rigardis ilin longe kaj esplbre, kaj alparolis 
ilin laŭvice. Laste li turnis sin al Legolaso: 

— Do, vi venis la longan vojon de Momarbaro, bona elfo? Tre 
granda arbarego ĝi iam estis! 

— Kaj plu estas, — diris Legolaso. — Sed ne tiom granda, ke 
ni ĝiaj loĝantoj tediĝas vidante novajn arbojn. Mi tre ŝatus 
vojaĝi en la Fangorna Arbaro. Mi apenaŭ pasis ties randon, 
kaj mi ne volis retroiri. 

La okuloj de Arbobarbo ekglimis plezure. 

— Mi esperas, ke via deziro realiĝos antaŭ ol la montoj multe 
pliaĝiĝos, — li diris. 

— Mi venos, se tion permesos la sorto, — diris Legolaso. — Mi 
interkonsentis kun mia amiko, ke se ĉio iros bone, ni vizitos 
kune Fangornon — laŭ via permeso. 

— lu ajn elfo, kiu akompanos vin, estos bonvena, — diris 
Arbobarbo. 

— La menciita amiko estas ne elfo, — diris Legolaso. 

— Temas pri Gimlio, filo ne Gloino, jene. — Gimlio profunde 
riverencis, kaj hakilo glitis el lia zono kaj klakis surtere. 

— Hum, hm! Ha nu, — diris Arbobarbo, rigardante lin 
malhelokule. — Gnomo kaj hakilportanto! Hum! Mi bonvolas 
al elfoj; sed vi petas multon.Jen stranga amikeco. 

— Stranga ĝi eble ŝajnas, — diris Legolaso, — sed dum 
Gimlio vivos, mi ne venos sola al Fangorno. Lia hakilo ne 



celas arbojn, sed orkajn nukojn, ho Fangorno, mastro de 1' 
Fangorna Arbaro. Kvardek du li hakis en la batalo. 

— Hu! Vidu! — diris Arbobarbo. — Jen rakonto pli agrabla! 
Nu, nu, la aferoj progresu laŭvole; kaj ne necesas hasti 
renkonte al ili. Sed jam ni devas provizore disiĝi. La tago 
proksimiĝas al la fino, tamen Gandalfo diras, ke vi devas 
foriri antaŭ la noktiĝo, kaj la Mastro de Markio forte deziras 
la propran hejmon. 

— Jes, ni devas iri, kaj jam nun, — diris Gandalfo. — Mi 
timas, ke mi devas forpreni de vi viajn pordgardistojn. Sed vi 
sufiĉe bone travivos sen ili. 

— Eble jes, — diris Arbobarbo. — Sed ili mankos al mi. Ni tiel 
rapide amikiĝis, ke ŝajnas al mi, ke mi iĝas hastema 

— retroirante al la juneco, eble. Sed vidu, ili estas la unua 
novaĵo sub la suno kaj luno, kiun mi rimarkis dum longa, 
longa tempo. Mi ne forgesos ilin. Mi inkluzivis iliajn nomojn 
en la Longan Liston. Entoj tion memoros: 

Entoj elteraj, monte maljunaj, 
vaste vagantaj, akuotrinkemaj; 
ĉasule malsataj, infanoj-hobitoj, 
rida popolo, etaj estuloj, 

ili daŭre amikos tiom longe, kiom renoviĝos la folioj. Fartu 
bone! Sed se vi aŭdos novaĵojn tie en via agrabla lando, en 
la Provinco, sendu al mi informon! Vi scias, kion mi celas: 
informo aŭ ekvido de la entedzinoj. Venu mem, se tio eblos! 

— Ni tion faros! — diris Gaja kaj Grinĉjo kune, kaj ili 
forturniĝis rapide. Arbobarbo rigardis ilin kaj silentis kelkan 
tempon, skuante penseme sian kapon. Poste li sin turnis al 
Gandalfo. 



— Do, Sarumano ne volis foriri, ĉu? — li diris. — Tion mi 
supozis. Lia koro tiel putras, kiel koro de nigra huorno. 

Tamen, se mi estus venkita kaj se estus detruitaj ĉiuj miaj 
arboj, mi ne elvenus, dum restus al mi unusola malhela 
kaŝtruo. 

— Ne, — diris Gandalfo. — Sed vi ne komplotis kovri la tutan 
mondon perviaj arboj kaj sufoki ĉiujn aliajn vivantaĵojn. Sed 
jen vi havas, Sarumano restas pordorloti sian malamegon 
kaj teksi denove tiajn araneaĵojn, kiajn li povas. Li havas la 
ŝlosilon de Ortanko. Sed nepre oni ne permesu, ke li eskapu. 

— Efektive, ne! Entoj tion aranĝos, — diris Arbobarbo. 

— Sarumano ne metos sian plandon for de la roko, sen mia 
permeso. Entoj lin priatentos. 

— Bone! — diris Gandalfo. — Tion mi esperis. Nun mi povos 
iri kaj reveni al aliaj aferoj kun unu zorgo malpli. Sed vi 
devas esti singardaj. La akvoj jam malinundis. Ne sufiĉos nur 
postenigi sentinelojn ĉirkaŭ la turego, mi timas. Sendube 
estis elfositaj profundaj pasejoj sub Ortanko, kaj Sarumano 
esperas iri kaj reveni nerimarkite, post nelonge. Se vi 
entreprenos la taskon, mi petas vin enverŝi denove la akvojn 
kaj daŭrigi ĝis Isengardo estos stagna lago, aŭ vi eltrovos la 
elirejojn. Kiam ĉiuj subteraj lokoj estos dronintaj kaj la 
elirejoj blokitaj, tiam Sarumano devos resti supraetaĝe kaj 
trarigardi la fenestrojn. 

— Fidu la entojn! — diris Arbobarbo. — Mi traserĉos la valon 
de kapo ĝis piedoj kaj rigardos sub ĉiun ŝtoneton. Arboj 
revenos por loĝi ĉi tie, arboj maljunaj, arboj sovaĝaj. Mi 
nomos ĝin Gardarbaro. Eĉ sciuro ne eniros tien sen mia scio. 
Fidu la entojn. Gis pasos sepoble tiom da jaroj, dum kiuj li 
turmentis nin, ni ne laciĝos pri la gardo. 



11 


La palantiro 

La suno estis sinkanta malantaŭ la longan okcidentan 
branĉon de la montoj, kiam Gandalfo kaj liaj kunuloj, kaj la 
reĝo kun liaj rajdistoj, ekiris denove el Isengardo. Gandalfo 
sidigis Gajan malantaŭ si, kaj Aragorno Grinĉjon. Du reĝaj 
soldatoj antaŭeniris rajdante rapide kaj baldaŭ forpasis el la 
vido malsupre en la valon. La ceteraj sekvis facilpaŝe. 

Entoj en solena vico staris statuece ĉe la pordego kun la 
longaj brakoj suprenlevitaj, sed ili eligis neniun sonon. Gaja 
kaj Grinĉjo retrorigardis, kiam ili jam trairis iom la 
serpentumitan vojon. Sunlumo ankoraŭ brilis sur la ĉielo, 
sed longaj ombroj etendiĝis super Isengardo: grizaj ruinoj 
jam falantaj en mallumon. Tie staris Arbobarbo sola nun, kiel 
malproksima stumpo de maljuna arbo: la hobitoj pensis pri 
la unua renkontiĝo, sur la sunumita breto ĉeborde de 
Fangorno. 

Ili alvenis la pilastron de la Blanka Mano. La pilastro plu 
staris, sed la gravurita mano estis deĵetita kaj diserige 
frakasita. Guste en la mezo de la vojo kuŝis la longa 
montrofingro, blanka en la krepusko, ĝia ruĝa ungo estis 
nigre malheliĝanta. 

— La entoj priatentas ĉiujn detalojn! — diris Gandalfo. Ili 
rajdis plu, kaj la vespero profundiĝis en la valo. 

— Ĉu ni rajdos tre longe hodiaŭ vespere, Gandalfo? 

— demandis Gaja post iom da tempo. — Mi ne scias, kiel vi 
sentas vin kun bagatela ĉifonulo pendanta malantaŭ vi; sed 
la ĉifonulo laciĝis kaj volonte ĉesos pendi kaj kuŝiĝos. 



— Do tion vi aŭdis, ĉu? — diris Gandalfo. — Ne lasu, ke tio 
estigu rankoron! Estu dankema, ke vortoj pli longaj ne estis 
celitaj al vi. Li neniam antaŭe renkontis hobiton kaj ne sciis 
kiel vin alparoli. Sed li atentis vin. Se tio malkuspos vian 
fieron, mi povas diri, ke ĉi-momente vi kaj Grinĉjo pli okupas 
liajn pensojn ol ĉiuj ni aliaj. Kiuj vi estas; kiel vi venis tien, 
kaj kial; ĉu vi estis kaptitaj kaj, se jes, kiel vi eskapis kiam 
pereis ĉiuj orkoj — ĝuste tiaj problemetoj ĝenas la grandan 
menson de Sarumano. Rikano de li, Gajadoko, estas 
komplimento, se vi sentas vin honorita pro lia interesiĝo. 

— Dankon! Sed pli honore estas pendi ee via vosto, 

Gandalfo. Ekzemple, en tiu situacio oni havas eblecon duan 
fojon starigi demandon. Ĉu ni rajdos longe ĉi-nokte? 

Gandalfo ridis. 

— Hobito plej nedampebla! Ĉiuj sorĉistoj devus zorgi pri 
unu-du hobitoj, kiuj instruu al ili la signifon de la vortoj kaj 
korektu ilin. Mi petas vian pardonon. Sed mi dediĉis penson 
eĉ al tiaj simplaj aferoj. Ni rajdos dum kelkaj horoj, malhaste, 
ĝis ni alvenos la finon de la valo. Morgaŭ ni devos rajdi pli 
rapide. Kiam ni venis, ni intencis iri rekte de Isengardo al la 
reĝa domo en Edoraso tra la ebenaĵo, rajdo kelktaga. Sed ni 
pripensis kaj ŝanĝis la planon. Kurieroj iris antaŭen al la 
Profundaĵo de Helmo, por averti, ke la reĝo revenos morgaŭ. 
De tie li rajdos kun multaj soldatoj al Dunharo laŭ vojetoj sur 
la montetoj. Ekde nun ne pli ol du aŭ tri samtempe rajtas iri 
malkaŝite tra la ebenaĵo, ĉu tage ĉu nokte, kiam tio estas 
evitebla. 

— Aŭ neniom aŭ duobla porcio, jen via maniero! — diris 
Gaja. — Mi timas, ke mi rigardas ne pli malproksimen ol ĝis 
la hodiaŭa kuŝejo. Kie kaj kio estas la Profundaĵo de Helmo 
kaj ĉio cetera? Mi scias nenion pri tiu ĉi tereno. 



— Do prefere lernu iom, se vi volas kompreni la okazaĵojn. 
Sed ne ĝuste nun, kaj ne per mi: premas min tro multaj 
pripensendaĵoj. 

— En ordo, mi demandos al Paŝegulo apud la bivaka fajro: li 
estas malpli kaŝema. Sed pro kio tiu ĉi sekureco? Mi kredis, 
ke la batalon ni gajnis! 

— Jes, ni venkis, sed nur en la unua batalo, kaj tio per si 
mem pligrandigas nian danĝeron. Ekzistis ia ligiteco inter 
Isengardo kaj Mordoro, kiun mi ĝis nun ne sondis. Kiel ili 
interŝanĝis informojn, mi ne tute certas; sed tion ili faris. La 
Okulo de Baraduro certe rigardas senpacience al la Sorĉista 
Valo, ŝajnas al mi, kaj al Rohano. Ju malpli ĝi vidas, des pli 
bone. 

La vojo pasiĝis malrapide, serpentumante tra la valo. Jen pli 
fore, jen pli proksime, Iseno fluis sur sia ŝtonoza fundo. 

Nokto malsupreniris de la montaro. Ĉiuj nebuletoj jam 
malaperis. Blovis vento malvarma. La luno, jam kreske 
rondiĝanta, plenigis la orientan ĉielon per pala malvarma 
brileto. La ŝultroj de I' montoj dekstre deklivis al la nudaj 
montetoj. Grize antaŭ ili apertiĝis la larĝa ebenaĵo. 

Finfine ili haltis. Poste ili deflankiĝis postlasinte la ĉefvojon 
kaj denove iris laŭ la dolĉa supra herbaro. Irinte okcidenten 
post ĉirkaŭ unu mejlo ili alvenis valon. Tiu apertiĝis suden, 
retrokliniĝante al la deklivo de ronda Dol Barano, la lasta 
monto de la nordaj montaroj, verdsuba, kronita de eriko. La 
valflankoj hirtis je la pasintjara filiko, meze de kiu la strikte 
volvitaj printempofrondoj ekpuŝiĝis tra la dolĉaroma tero. 
Dornarbustoj kreskis dense sur la malaltaj teramasoj, kaj sub 
tiuj ili bivakis, proksimume du horojn antaŭ la mezo de la 
nokto. Ili ĉendisfajron en kavaĵo, interla radikoj de 
diskreska kratago, arbece alta, tordita pro maljuneco sed 



ĉiumembre sana. Burĝonoj ŝveliĝis sur ĉiu branĉeta 
ekstremo. 

Sentineloj estis postenigitaj, po du ĉiun vaĉperiodon. La 
aliaj, vespermanĝinte, volvis sin per manteloj kaj dormis. La 
hobitoj kuŝis en angulo senakompane sur amaso de malnova 
filiko. Gaja estis dormema, sed Grinĉjo nun ŝajnis strange 
senripoza. La filikoj krakis kaj siblis dum li tordiĝis kaj 
turniĝis. 

— Kio estas al vi? — demandis Gaja. — Ĉu vi surkuŝas 
formikejon? 

— Ne, — diris Grinĉjo, — sed mi ne estas komforta. Mi 
scivolas, kiom da tempo pasis de kiam mi lastfoje dormis en 
lito? 

— Kalkulu perfingre! — oscedis Gaja. — Sed vi certe scias, 
de kiam ni forlasis Lorienon. 

— Ah, tiom! — diris Grinĉjo. — Mi aludis realan liton en 
dormoĉambro. 

— Nu, do Rivendelo, — diris Gaja. — Sed mi povus dormi kie 
ajn hodiaŭ. 

— Vi bonŝancis, Gaja, — diris Grinĉjo mallaŭte, post paŭzo. 

— Vi rajdis kun Gandalfo. 

— Nu, do kio? 

— Ĉu vi informiĝis aŭ ekkonis ion pere de li? 

— Jes, sufiĉe multe. Pli ol kutime. Sed vi aŭdis ĉion aŭ la 
plejparton; vi estis tute proksime, kaj ni ne interŝanĝis 
sekretojn. Sed vi rajtos iri kun li morgaŭ, se vi opinias 
plimulte melki lin — kaj se li konsentos havi vin. 



— Ĉu vere? Bone! Sed li estas tiel nekomunikema, ĉu ne? 
Tute ne ŝanĝiĝis. 

— Ho, male! — diris Gaja, iomete vigliĝante kaj ekscivolante 
pri tio, kio ĝenas lian kunulon. — Li pligrandiĝis, aŭ io. Li 
kapablas esti kiel bonkora tiel timiga pli ol antaŭe, ŝajnas al 
mi. Li ŝanĝiĝis; sed mi ankoraŭ ne havis okazon konstati ĝis 
kioma grado, Sed pensu pri la lasta parto de tiu afero kun 
Sarumano! Memoru, ke Saramano iam estis superulo de 
Gandalfo; estro de I' Konsilio, kio ajn tiu estas precize. Li 
estis Sarumano la Blanka. Gandalfo estas nun la Blanka. 
Sarumano venis laŭordone, kaj lia bastono estis forprenita; 
kaj poste estis ordonite, ke li iru, kaj li iris. 

— Nu, se Gandalfo entute ŝanĝiĝis, nun li estas pli ol antaŭe 
nekomunikema, jen ĉio, — Grinĉjo argumentis. — Ekzemple, 
tiu vitra globo. Gi ŝajnis tre plaĉi al li. lon li scias aŭ 
konjektas pri ĝi. Sed ĉu li sciigis tion al ni? Eĉ ne unuvorte. 
Tamen levis ĝin mi, kaj mi malhelpis, ke ĝi ruliĝu en flakon. 
“Hej, junulo, tion prenos mi”, — jen ĉio. Mi scivolas, kio ĝi 
estas? Ĝi sentiĝis tre peza. — La voĉo de Grinĉjo tre 
mallaŭtiĝis, kvazaŭ li parolus al si. 

— Hej, — diris Gaja. — Do ĝuste tio ĝenas vin, ĉu? Nu, knabo 
Grinĉjo, ne forgesu la sentencon de Gildoro, kiun Sam 
kutimis citi: “Ne enmiksiĝu en sorĉistajn aferojn, ĉar ili estas 
subtilaj kaj ekkoleriĝemaj”. 

— Sed nia tuta vivo jam dum monatoj estis unu longa 
enmiksiĝo en la aferojn de sorĉistoj, — diris Grinĉjo. — Mi 
ŝatus iom da informoj kune kun la danĝero. Mi ŝatus rigardi 
tiun globon. 


— Endormiĝu! — diris Gaja. — Vi sufiĉe informiĝos pli aŭ 
malpli baldaŭ. Kara mia Grinĉjo, neniu Tjuko iam ajn superis 



Brandobokon rilate scivolemon, sed ĉu la tempo konvenas, 
mi demandas? 

— En ordo! Kiel domaĝas, ke mi diras al vi, ke mi ŝatus 
rigardi tiun ŝtonon? Mi scias, ke mi ne povas havi ĝin, dum 
maljuna Gandalfo kovas ĝin kiel ovon kokino. Sed ne multe 
helpas ricevi de vi ne pli ol iu vi-ne-povas-havi-ĝin-do- 
endormiĝu! 

— Nu, kion alian mi povus diri? — diris Gaja. — Mi bedaŭras, 
Grinĉjo, sed vi vere devas atendi la matenon. Mi estos tiom 
scivola, kiom vi volos post la matenmanĝo, kaj mi helpos laŭ 
mia kapablo pri iom da sorĉisto-kaĵolado. Sed mi ne plu 
povas maldormi. Se mi ankoraŭ pli oscedos, mi splitiĝos 
interorele. Bonan nokton! 

Grinĉjo ne respondis. Nun li kuŝis senmove, sed dormo daŭre 
forestis; kaj lin ne kuraĝigis la sono de Gaja spiranta 
mallaŭte, ekdorminta kelkajn minutojn post la nokta saluto. 
Penso pri la malhela globo ŝajnis plifortiĝi, dum ĉio kvietiĝis. 
Grinĉjo sentis denove ties pezon en siaj manoj, kaj ree vidis 
la misterajn ruĝajn profundojn, en kiujn li momente rigardis. 
Li tordiĝis kaj turniĝis kaj klopodis pensi pri io alia. 

Finfine li ne plu kapablis toleri tion. Li stariĝis kaj 
ĉirkaŭrigardis. Estis malvarme, kaj li volvis sin per sia 
mantelo. La luno brilis frida kaj blanka, rekte en la valon, kaj 
la ombroj de la arbustoj nigris. Ĉie ĉirkaŭe kuŝis dormaj 
figuroj. La du sentineloj ne videblis: ili supris sur la 
montflanko, eble, aŭ kaŝiĝis en la filiko. Pelite de ia impulso, 
kiun li ne komprenis, Grinĉjo paŝis singarde ĝis la kuŝejo de 
Gandalfo. Li subenrigardis al li. La sorĉisto ŝajnis dormanta, 
sed kun palpebroj ne plene fermitaj: vidiĝis okulbrileto sub 
liaj longaj okulharoj. Grinĉjo haste retropaŝis. Sed Gandalfo 
donis neniun indikon; kaj antaŭentrenite ankoraŭfoje, duone 
kontraŭvole, la hobito ree alrampis de malantaŭ la kapo de 



la sorĉisto. Tiu estis volvita per lankovrilo kun la mantelo 
supre sternita; kaj proksime apud li, inter la dekstra flanko 
kaj la fleksita brako, estis elstaraĵo, io ronda volvita per 
malhela tuko; lia mano ŝajnis ĵus forglitinta de ĝi al la tero. 

Apenaŭ spirante, Grinĉjo rampis pli proksimen, futon post 
futo. Fine li surgenuiĝis. Poste li etendis kaŝe la manojn kaj 
malrapide levis la globon; ĝi ŝajnis ne tiel peza kiel li 
antaŭvidis. “Nur ia fasko da diversaĵoj eble, finfine”, — li 
pensis kun stranga sento de malŝarĝiĝo; sed li ne remetis la 
globon. Li staris momente, tenante ĝin. Tiam venis en lian 
menson ideo. Li foriris piedpinte, trovis grandan ŝtonon, kaj 
revenis. 

Li rapide forprenis la tukon, volvis en ĝin la ŝtonon kaj 
surgenuiĝe remetis ĝin apud la manon de la sorĉisto. Poste I 
finfine rigardis tion, kion li malkovris. Jen ĝi: glata kristala 
globo, nun malhela kaj morta, kuŝanta nude antaŭ liaj 
genuoj. Grinĉjo levis ĝin, haste kovris ĝin per la propra 
mantelo, kaj duone turniĝis por reiri al sia lito. Tiumomente 
Gandalfo turniĝis dumdorme kaj murmuris kelkajn vortojn: 
ili ŝajnis en fremda lingvo; lia mano elpalpis kaj ektenis la 
volvitan ŝtonon, poste li suspiris kaj ne plu moviĝis. 

— Idiota stultulo! — Grinĉjo murmuris al si. — Vi estas 
tremponta vin en teruran malagrablaĵon. Tuj remetu ĝin! 

— Sed li nun konstatis, ke tremas liaj genuoj, kaj li ne 
aŭdacas sufiĉe proksimiĝi al la sorĉisto por atingi la pakaĵon 
“Mi jam ne povos remeti ĝin sen veki lin, — li pensis, 

— almenaŭ ĝis mi estos pli trankvila. Do egale se mi unue 
ekrigardos ĝin. Tamen ne ĉi tie!” Li forŝteliĝis kaj eksidis sur 
verda teramaseto ne malproksime de sia lito. La luno 
enrigardis trans la randon de la valo. 

Grinĉjo sidis kun la genuoj alfleksitaj kaj la globo inter ili. Li 
kurbiĝis proksime al ĝi, aspektante kiel avida infano antaŭ 



bovlo da manĝaĵo en angulo for de la aliuloj. Li flankentiris 
sian mantelon kaj rigardis al ĝi. La aero ĉirkaŭ li ŝajnis 
senmova kaj streĉita. Komence la globo estis malhela, kun 
lunlumo glimanta sur ĝia surfaco. Poste vidiĝis malforta ardo 
kaj ekmoviĝo en la kerno, kaj ĝi fiksis liajn okulojn tiel ke li 
jam ne povis forrigardi. Baldaŭ la tuta interno ŝajnis fajranta; 
la globo ekgiris, aŭ la lumoj internaj estis turniĝantaj. Subite 
la lumoj estingiĝis. Li eligis spirospasmon kaj baraktis; sed li 
restis kurbiĝinta, premtenante perambaŭ manoj la globon. 
Pli kaj pli proksimen li kurbiĝis, kaj poste rigidiĝis; dum 
kelka tempo liaj lipoj moviĝis sensone. Poste kun strangolita 
krio li falis dorsen kaj kuŝis senmova. 

La krio estis trapika. La sentineloj alsaltis de sur la deklivoj. 
La tuta bivako baldaŭ vigliĝis. 

— Do jen la ŝtelinto! — diris Gandalfo. Li haste ĵetkovris per 
sia mantelo la globon kie ĝi kuŝis. — Sed vi, Grinĉjo! Jen tre 
bedaŭrinda elturniĝo de I' aferoj! — Li surgenuiĝis apud la 
korpo de Grinĉjo: la hobito kuŝis surdorse rigida kun 
senvidaj okuloj, gapantaj al la ĉielo. — Demonaĵo! Kian 
malbonon li faris al si mem kaj al ni ĉiuj? — La vizaĝo de 1' 
sorĉisto iĝis malloza kaj marasma. 

Li kaptis la manon de Grinĉjo kaj kurbiĝis al lia vizaĝo, 
aŭskultante ĉu li spiras; poste li metis siajn manojn sur lian 
frunton. La hobito tremegis. Liaj okuloj fermiĝis. Li ekkriis kaj 
sidiĝis, gapante mirigite al ĉiuj ĉirkaŭaj vizaĝoj, palaj en la 
lunlumo. 

— Ĝi ne estas por vi, Sarumano! — li kriis per alta sentona 
voĉo, retiriĝante disde Gandalfo. — Mi tuj sendos por ĝi. Ĉu 
vi komprenas? Diru ĝuste tion! — Poste li baraktis por stariĝi 
kaj fuĝi, sed Gandalfo retenis lin milde kaj firme. 


— Peregrino Tjuko! — li diris. — Revenu! 



La hobito malstreĉiĝis kaj retrofalis, tenegante la manon de 
r sorĉisto. 

— Gandalfo! — li kriis. — Gandalfo! Pardonu min! 

— Ĉu pardoni vin? — demandis la sorĉisto. — Unue diru al 
mi, kion vi faris. 

— Mi, mi prenis la globon kaj rigardis ĝin, — balbutis 
Grinĉjo, — kaj mi vidis aferojn, kiuj timigis min. Kaj mi 
deziris foriri, sed tion mi ne povis. Kaj poste li venis kaj 
starigis al mi demandojn; kaj li min rigardis, kaj jen ĉio, kion 
mi memoras. 

— Tio ne sufiĉas, — diris Gandalfo severe. — Kion vi vidis, 
kaj kion vi diris? 

Grinĉjo fermis siajn okulojn kaj tremis, sed diris nenion. Ĉiuj 
rigardis lin silente, krom Gaja, kiu sin forturnis. Sed la vizaĝo 
de Gandalfo plu severis. 

— Parolu! — li diris. 

Per mallaŭta hezita voĉo Grinĉjo rekomencis, kaj liaj vortoj 
malrapide iĝis pli klaraj kaj pli fortaj. 

— Mi vidis malhelan ĉielon, altajn remparojn kaj etajn 
stelojn. Tio ŝajnis tre malproksima kaj antaŭ tre longe, tamen 
dura kaj klara. Poste la steloj spasme estingiĝis; ilin forbaris 
aĵoj flugilhavaj. Vere tre grandaj, ŝajnas al mi; sed en la 
vitraĵo ili similis gigantajn vespertojn, girantaj ĉirkaŭ la 
turego. Mi pensis, ke ili estas naŭ. Unu el ili ekflugis kontraŭ 
min, pli kaj pli grandiĝante. Tiu havis teruran... ne, ne! Tion 
mi ne povas diri. Mi klopodis fuĝi, ĉar mi pensis, ke ĝi 
elflugos; sed kiam ĝi kovris la tutan globon, ĝi malaperis. 
Poste venis li. Li ne parolis tiel, ke mi povu aŭdi vortojn. Li 
nurrigardis, kaj mi komprenis. 



» — Do, vi revenis? Kial vi neglektis raporti dum tiom da 
tempo? 

» Mi ne respondis. Li diris: “Kiu vi estas?” Mi ankaŭ tiam ne 
respondis, sed tio terure doloris al mi; kaj li insistis, do mi 
diris: “Hobito”. 

» Poste li subite ŝajnis ekvidi min, kaj li priridis min. Estis 
kruele. Estis kvazaŭ pikiĝi per tranĉiloj. Mi baraktis. Sed li 
diris: “Atendu momenton! Baldaŭ ni renkontiĝos denove. 

Diru al Sarumano, ke tiu ĉi frandaĵo ne estos lia. Mi tuj 
sendos por ĝi. Ĉu vi komprenas? Diru ĝuste tion!” 

» Poste li rikanis al mi. Mi sentis ke mi dispeciĝas. Ne, ne! 
Nenion plu mi povas diri. Mi nenion alian memoras. 

— Rigardu min! — diris Gandalfo. 

Grinĉjo rigardis al li rekte en la okulojn. La sorĉisto kroĉis 
momente lian rigardon en silento. Tiam lia vizaĝo iĝis pli 
milda, kaj spureto de rideto aperis. Li metis sian manon 
malpreme sur la kapon de Grinĉjo. 

— En ordo! — li diris. — Diru nenion pli! Vi ne difektiĝis. En 
viaj okuloj mankas mensogemo laŭ mia antaŭtimo. Sed ne 
longe li parolis al vi. Stultulo, sed honesta stultulo vi restas, 
Peregrino Tjuko. Uloj pli saĝaj farus eventuale pli maltrafe en 
tia krizo. Sed atentu jenon! Vin savis, kaj ankaŭ ĉiujn viajn 
amikojn, favora sorto, kiel oni ĝin nomas. Vi ne povas kalkuli 
pri tio duafoje. Se li demandus al vi ĝuste tie kaj tiam, 
preskaŭ certe vi dirus ĉion el viaj scioj, pereigante nin ĉiujn. 
Sed li tro avidis. Li ne volis nur informojn: li volis vin rapide, 
tiel ke li povu trakti vin malrapide en la Malhela Turego. Ne 
tremegu! Se vi enmiksiĝis en la aferojn de sorĉistoj, vi devas 
esti preta pripensi tiajn aferojn. Sed ek! Mi pardonas vin. 

Estu konsolita! La aferoj ne elfalis tiel malbone, kiel eblis. 



Li levis Grinĉjon milde kaj reportis lin al lia lito. Gaja sekvis, 
kaj sidiĝis apude. 

— Kuŝu tie kaj ripozu, se vi povas, Grinĉjo! — diris Gandalfo. 

— Fidu min. Se vi denove sentos juki viajn manplatojn, 
sciigu min! Tiaj aferoj estas kuraceblaj. Sed ĉiuokaze, kara 
hobito, ne metu denove pecon da roko sub mian kubuton! 
Nun mi lasos vin du kune dum kelka tempo. 

Tion dirinte Gandalfo reiris al la aliaj, kiuj plu staradis apud 
la ortanka ŝtono en ĝena meditado. 

— Danĝero venis nokte, kiam malplej atendita, — li diris. 

— Ni apenaŭ eskapis! 

— Kiel fartas la hobito Grinĉjo? — demandis Aragorno. 

— Al mi ŝajnas, ke ĉio jam estos en ordo, — respondis 
Gandalfo. — Ne longe li estis tenata, kaj hobitoj posedas 
mirindan kapablon refortiĝi. La memoro, aŭ ties hororo, 
verŝajne velkos rapide. Eble tro rapide. Ĉu vi, Aragorno, 
prenu la ortankan ŝtonon por gardi? Gi estas tasko danĝera. 

— Ja danĝera, sed ne al ĉiuj, — diris Aragorno. — Ekzistas iu, 
kiu rajtas pretendi ĝin. Ĉar tiu certe estas la palantiro de 
Ortanko el la trezorejo de Elendilo, tien metita de la reĝoj de 
Gondoro. Jam proksimiĝis mia horo. Mi prenos ĝin. 

Gandalfo rigardis Aragornon kaj poste, surprizante la aliajn, 
levis la kovritan ŝtonon kaj riverencis ĝin prezentante. 

— Ricevu ĝin, mastro! — li diris, — kiel garantiaĵon pri aliaj 
aferoj redonotaj. Sed se mi rajtas konsili al vi pri uzado de 
via propraĵo, ne uzu ĝin — ankoraŭ! Estu singarda! 

— Ĉu mi agis haste aŭ malsingarde, atendante kaj 
prepariĝante dum tiom da longaj jaroj? — demandis 



Aragorno. 


— Neniam ĝis nun. Do ne stumblu ĉe la vojfino, — respondis 
Gandalfo. — Sed almenaŭ tenu sekreta tiun ĉi aĵon. Vi kaj 
ĉiuj aliaj, kiuj staras ĉi tie! Antaŭ ĉio la hobito Peregrino ne 
sciu kie ĝi estas lokita. La mishumoro eble trafos lin denove. 
Ĉar ve! li mantuŝis kaj enrigardis ĝin, kio devis neniam 
okazi. Li devis ne tuŝi ĝin en Isengardo, kaj tie mi devis pli 
rapidi. Sed mia menso direktiĝis al Sarumano, kaj mi divenis 
la naturon de la ŝtono tro malfrue. Nur nun mi certiĝis pri ĝi. 

— Jes, ne povas esti dubo, — diris Aragorno. — Finfine ni 
konas la ligon inter Isengardo kaj Mordoro, kaj kiel tiu 
funkciis. Multo estas klarigita. 

— Strangajn potencojn havas niaj malamikoj, kaj strangajn 
malfortaĵojn! — diris Teodeno. — Sed delonge estas dirite: 
“ofte miso difektas mison”. 

— Tio multfoje estis spertita, — diris Gandalfo. — Sed ĉi-foje 
ni estis strange bonŝancaj. Eble min savis de granda eraro 
tiu ĉi hobito. Mi pripensis, ĉu mi mem esploru tiun ŝtonon 
por eltrovi ties utilojn. Se mi farus tion, mi mem estus 
rivelita al li. Mi ne pretas portia defio, se entute mi iam 
pretos. Sed eĉ se mi trovus la forton por min eligi, estus 
katastrofe, se li vidus min jam nun, ĝis venos la horo, kiam 
sekreteco ne plu helpos. 

— Jam venis tiu horo laŭ mia opinio, — diris Aragorno. 

— Ne ankoraŭ, — diris Gandalfo. — Restas mallonga periodo 
de dubo, kiun ni devas utiligi. Klare la Malamiko supozis, ke 
la ŝtono estas en Ortanko. Kial ne? Kaj ke sekve la hobito 
estas kaptito tie, devigita enrigardi la vitron, turmentate de 
Sarumano. Tiu malhela menso certe jam pleniĝis de la voĉo 
kaj vizaĝo de la hobito bonanticipe: eble necesos sufiĉe da 
tempo antaŭ ol li konstatos sian eraron. Ni devas kapti tiun 



tempon. Ni tro malhastis. Ni devas formoviĝi. La ĉirkaŭaĵo de 
Isengardo ne plu estas loko por restado. Mi tuj rajdos 
antaŭen kun Peregrino Tjuko. Estos por li pli bone ol kuŝi en 
la mallumo, dum aliaj dormas. 

— Mi retenos Eomeron kaj dek rajdistojn, — diris la reĝo. 

— Ili rajdos kun mi matene. La ceteraj povos akompani 
Aragornon kaj rajdi tiel frue, kiel plaĉos al ili. 

— Laŭ via plaĉo, — diris Gandalfo. — Sed hastu kiel eble plej 
rapide al la ŝirmo de la montetoj, al la Profundaĵo de Helmo! 

Tiumomente kovris ilin ombro. La hela lunlumo ŝajnis 
abrupte forigita. Kelkaj rajdistoj ekkriis kaj kaŭris, tenante la 
brakojn super la kapoj, kvazaŭ por flankenturni baton de 
supre: blinda timego kaj morteca malvarmo inundis ilin. 
Kaŭrante ili rigardis supren. Grandega flugila figuro trapasis 
la lunon kvazaŭ nigra nubo. Gi giris kaj iris norden, flugante 
pli rapide ol ajna vento de Mez-Tero. Antaŭ ĝi la steloj velkis. 
Ĝi estis jam for. 

Ili stariĝis rigidaj kiel ŝtonoj. Gandalfo rigardadis supren, kun 
la brakoj etenditaj suben malloze, la manoj pugnigitaj. 

— Nazgulo! — li kriis. — Kuriero de Mordoro. La ŝtormo 
venas. La nazguloj jam trapasis la Grandan Riveron! Rajdu, 
rajdu! Ne atendu la tagiĝon! La rapiduloj ne atendu la 
lantulojn! Rajdu! 

Li forsaltis, vokante Ombrofakson dum li kuris. Aragorno 
sekvis lin. Veninte al Grinĉjo, Gandalfo levis lin en brakojn. 

— Vi akompanos min ĉi-foje, — li diris. — Ombrofakso 
montros al vi, kiel ĝi scias galopi. — Poste li kuris al sia 
dormloko. Ombrofakso jam staris tie. Jetinte la etan sakon, 
kiu estis lia sola pakaĵo, sur la ŝultrojn, la sorĉisto sursaltis la 
dorson de la ĉevalo. Aragorno levis Grinĉjon kaj metis lin en 



la brakumon de Gandalfo, volvitan per mantelo kaj 
lankovrilo. 

— Adiaŭ! Sekvu rapide! — kriis Gandalfo. — Ek, 

Ombrofakso! La granda ĉevalo suprenĵetis la kapon. Gia flua 
vosto tikegis en la lunlumo. Poste ĝi saltis antaŭen, 
repuŝante la teron, kaj foriris kvazaŭ la norda vento el la 
montaro. 

— Jen bela ripozplena nokto! — diris Gaja al Aragorno. — luj 
ĝuas bonŝancon mirindan. Tiu ne volis dormi, kaj li deziris 
rajdi kun Gandalfo. Kaj jen li iras! Anstataŭ esti ŝtonigita 
mem por eterne stari ĉi tie kiel avertilo. 

— Se vi la unua levus la ortankan ŝtonon, sed ne li, kiel 
estus nun? — diris Aragorno. — Vi eble farus pli malbone. 

Kiu scias? Sed nun vi ŝancas akompani min, mi timas. 
Senprokraste. Iru pretiĝi kaj kunportu ĉion postlasitan de 
Grinĉjo. Rapide! 

Trans la ebenaĵon rapidegis Ombrofakso, bezonante nek 
urĝon nek gvidon. Pasis malpli ol unu horo, kaj ili alvenis la 
Trapasejojn de Iseno kaj transiris ilin. La Monto de la 
Rajdistoj kaj tiesfridaj lancoj kuŝisgrizaj malantaŭ ili. 

Grinĉjo plifortiĝis. Li sentis sin varma, sed la vento sur lia 
vizaĝo estis akra kaj freŝiga. Li estis kun Gandalfo. La hororo 
de la ŝtono kaj de la hida ombro antaŭ la luno velkis, aferoj 
postlasitaj en la montaj nebuletoj aŭ en pasema sonĝo. Li 
profunde enspiris. 

— Mi ne sciis, ke vi rajdas sensele, Gandalfo, — li diris. 

— Nek selon nek bridon vi havas! 

— Mi ne rajdas elfe krom sur Ombrofakso, — diris Gandalfo. 

— Sed Ombrofakso rifuzas jungaĵon. Oni ne rajdas 
Ombrofakson: ĝi volonte portas vin, aŭ ne portas. Se ĝi 



volas, tio sufiĉas. Tiam estas ĝia tasko certigi, ke vi restas 
sur ĝia dorso, krom se vi elsaltas en la aeron. 


— Kiel rapide ĝi iras? — demandis Grinĉjo. — Rapide laŭ la 
trablovo, sed tre senperturbe. Kaj kiom malpezaj estas ĝiaj 
hufobatoj! 

— Ĝi kuras nun tiel rapide, kiel kapablas la ĉevalo plej 
rapida galopi, — respondis Gandalfo, — sed tio ne estas 
rapida laŭ ĝia kriterio. La tereno iom supreniras ĉi tie, kaj 
estas pli malglata ol estis aliflanke de I' rivero. Sed vidu, kiel 
la Blankaj Montoj proksimiĝas sub la steloj! Jen estas la 
Trihirnaj montopintoj kvazaŭ nigraj lancoj. Postnelonge ni 
alvenos la disiĝajn vojojn kaj atingos la Profundan Kavaĵon, 
kie okazis la batalo antaŭ du noktoj. 

Grinĉjo denove silentis kelkan tempon. Li aŭdis Gandalfon 
kanti al si, murmurantan mallongajn rimfragmentojn en 
multaj lingvoj, dum pasis sub iii la mejloj. Finfine la sorĉisto 
komencis kanton, kies vortojn la hobito komprenis: kelkaj 
versoj venis klare al liaj oreloj malgraŭ la siblado de la 
vento: 

Altaj ŝipoj, altaj reĝoj, 
tri-trioblo kvanta, 
kion portis el la lando 
trans la mar' fluanta? 

Sep stelojn, sep ŝtonojn, 
kaj unu arbon blankan. 

— Kion vi recitas, Gandalfo? — demandis Grinĉjo. 

— Mi nur ripetis mense kelkajn el la Sciorimoj, — respondis 
la sorĉisto. — Hobitoj supozeble forgesis ilin, eĉ tiujn, kiujn 
ili neniam konis. 



— Ne, ne tute, — diris Grinĉjo. — Kaj ni havas multajn 
proprajn, kiuj eble ne interesus vin. Sed mi neniam aŭdis 
tiun ĉi. Pri kio temas: la sep steloj kaj sep ŝtonoj? 

— Pri la palantiroj de la antikvaj reĝoj, — diris Gandalfo. 

— Kaj kio ili estas? 

— La nomo signifas tio, kio rigardas malproksimen. La 
ortanka ŝtono estis unu el ili. 

— Do ĝin ne kreis, ne kreis... — Grinĉjo hezitis, — la 
Malamiko, ĉu? 

— Ne, — diris Gandalfo. — Ankaŭ ne Sarumano. Gi superas 
lian arton kaj ankaŭ tiun de Saŭrono. La palantiroj devenas 
el ekster Okcidentio, el Eldamaro. Noldoroj kreis ilin. Mem 
Feanoro eble ellaboris ilin antaŭ tiom longe, ke la tempo ne 
estas mezurebla per jaroj. Sed ekzistas nenio, kion ne povas 
Saŭrono misuzi. Ve al Sarumano! Tio pereigis lin, kiel mi nun 
perceptas. Danĝeraj al ni ĉiuj estas la verkoj de arto pli 
profunda ol ni mem posedas. Tamen estas li, kiu devas 
akcepti la kulpigon. Stultulo! kiu tenis ĝin sekreta por sia 
propra profito. Neniun vorton li iam ajn diris pri ĝi al iu ajn el 
la Konsilio. Ne estis konate al ni, ke iu el la palantiroj eskapis 
el la ruinoj de Gondoro. Ekster la Konsilio oni eĉ ne memoris 
inter elfoj aŭ homoj, ke tiaj aĵoj iam ekzistis, krom nur en la 
Sciorimoj, konservitaj inter la popolo de Aragorno. 

— Riel ilin utiligis la antikvaj homoj? — demandis Grinĉjo, 
ĝoja kaj mirigata, ĉar li ricevas respondojn al tiom da 
demandoj, kaj scivolanta, kiom longe tio daŭros. 

— Por vidi malproksimen, kaj por pense komunikiĝi unu kun 
alia. Tiel ili longe konservis kaj unuigis la regnon Gondoro. Ili 
starigis ŝtonojn en Minaso Anor kaj en Minaso Itil, kaj en 
Ortanko en la cirklo de Isengardo. La ĉefo kaj mastro de tiuj 



estis sub la Kupolo de Steloj en Osgiliado antaŭ ties ruiniĝo. 
La aliaj estis tre fore. Malmultaj nun scias kie, ĉar neniu rimo 
tion diras. Sed en la domo de Elrondo oni rakontas, ke ili 
estis en Anuminaso, Amono Sul, kaj la ŝtono de Elendilo 
estis sur la Turmontetoj, kiuj frontas al Mitlondo en la Ljuna 
Golfo, kie kuŝas la grizaj ŝipoj. 

» Ĉiu palantiro parolis al ĉiuj aliaj, sed en Osgiliado oni povis 
trarigardi ĉiujn samtempe. Nun evidentiĝis, ke ĉar Ortanko 
kontraŭstaris la ŝtormojn de la tempo, sekve nur la palantiro 
de tiu turego restis. Sed sola ĝi povis nenion fari krom vidigi 
etajn bildojn pri aferoj malproksimaj kaj tagoj antaŭlongaj. 
Tio sendube estis tre utila al Sarumano, sed ŝajnas, ke li ne 
estis kontenta. Pli kaj pli malproksimen li rigardis ĝis lia 
rigardo trafis Baraduron. Tiam li estis kroĉita. 

» Kiu scias, kie nun kuŝas ĉiuj aliaj ŝtonoj, frakasitaj, 
subterigitaj aŭ profunde dronigitaj? Sed almenaŭ unu 
Saŭrono verŝajne havigis al si kaj regis por siaj celoj. Mi 
konjektas ke tiu estas la Itila ŝtono, ĉar li antaŭlonge kaptis 
Minason Itil kaj igis ĝin loko misa: Minaso Morgul ĝi fariĝis. 

» Estas jam facile diveni, kiel rapide la vaganta okulo de 
Sarumano estis kroĉita kaj retenita; kaj kiel ekde tiam li 
estas persvadita de fore, kaj timigita kiam persvado ne 
sufiĉis. La mordinto mordita, akcipitro sub krifo de aglo, 
araneo en ŝtala araneaĵo! Kiom longe, mi scivolas, li estas 
devigita veni ofte al sia vitraĵo por inspektado kaj 
instrukciado, kaj la ortanka ŝtono tiel kliniĝis al Baraduro, ke 
se iu, krom fortega volo, nun enrigardas ĝin, ĝi portas ties 
menson kaj vidkapablon tien rapide? Kaj kiel ĝi tiras al si! 

Ĉu mi ne spertis tion? Eĉ nun mia koro deziras provi per ĝi 
mian volforton por konstati, ĉu mi povus forkapti ĝin de li kaj 
turni ĝin laŭ mia volo: por rigardi trans la larĝajn marojn da 
akvo kaj da tempo al Tiriono la Bela, kaj percepti la 
neimageblajn manojn kaj menson de Feanoro kaj ties 



laborantoj, dum floris la Blanka kaj la Ora Arboj! Gandalfo 
suspiris kaj silentiĝis. 


— Mi domaĝas, ke mi ne sciis anticipe ĉion ĉi, — diris 
Grinĉjo. — Mi tute ne konceptis tion, kion mi faris. 

— Ho jes, vi konceptis, — diris Gandalfo. — Vi sciis, ke vi 
agas mise kaj stulte; kaj tion vi diris al vi, kvankam vi ne 
aŭskultis. Mi ne sciigis al vi pli frue ĉion ĉi, ĉar nur per 
meditado pri la okazintaĵoj mi fine ekkomprenis, ĝuste dum 
ni rajdis kune. Sed se mi parolus pli frue, tio ne malpliigus 
vian deziron, nek igus ĝin pli rezistema. Male! Ne, instruas 
plej trafe la mano bruligita. Post tio la konsilo pri fajro iras 
rekte ĝis la koro. 

— Vere, — diris Grinĉjo. — Se ĉiuj sep ŝtonoj estus dismetitaj 
nun antaŭ mi, mi fermus miajn okulojn kaj enpoŝigus miajn 
manojn. 

— Bone! — diris Gandalfo. — Tion mi esperis. 

— Sed mi ŝatus scii... — Grinĉjo komencis. 

— Indulgon! — kriis Gandalfo. — Se liverado de informoj 
estu la kuracilo de via scivolemo, mi pasigos la ceteron de 
miaj tagoj respondante al vi. Kion pli vi volas scii? 

— La nomojn de ĉiuj steloj kaj de ĉio vivanta, kaj la tutan 
historion de Mez-Tero kaj Super-Ĉielo kaj la Disigantaj Maroj, 

— ridis Grinĉjo. — Kompreneble! Kion malpli? Sed mi ne 
hastemas ĉi-nokte. Ĉi-momente mi scivolis nur pri la nigra 
ombro. Mi aŭdis vin krii: “Kuriero de Mordoro”. Kio estis tio? 
Kion ĝi povus fari ĉe Isengardo? 

— Tiu estis Nigra Rajdanto flugilhava, nazgulo. Gi povus 
forkapti vin al la Malhela Turego. 



— Sed ĝi ne venis pro mi, ĉu? — hezitis Grinĉjo. — Mi volas 
scii, ĝi ne sciis, ke mi... 

— Kompreneble ne, — diris Gandalfo. — Temas pri ducent 
leŭgoj aŭ pli en rekta flugo de Baraduro ĝis Ortanko, kaj eĉ 
nazgulo bezonas kelkajn horojn porflugi de unu al la alia. 
Sed Sarumano certe enrigardis la ŝtonon post la orka invado, 
kaj pli el liaj sekretaj pensoj, mi ne dubas, estas legita, ol li 
intencis. Kuriero estas sendita por konstati, kion li faras. Kaj 
post tio, kio okazis hodiaŭ nokte, venos alia, ŝajnas al mi, kaj 
rapide. Do Sarumanon atingos la fina premo de la 
ŝraŭbtenilo, en kiun li metis sian manon. Li ne havas 
kaptiton sendeblan. Li ne havas ŝtonon per kiu vidi, kaj ne 
povas respondi al la alvoko. Saŭrono nur kredos, ke li 
forkaŝas la kaptiton kaj rifuzas utiligi la ŝtonon. Ne helpos 
Sarumanon sciigi la veron al la kuriero. Kvankam Isengardo 
estas ruinigita, tamen li plu restas sekura en Ortanko. Do ĉu 

li volas aŭ ne, li ŝajnos ribelulo. Tamen li rifuzis nin ĝuste por 
eviti tion! Kion li faros en tia problemo, mi ne scias. Li 
ankoraŭ kapablas, miaopinie, dum en Ortanko, rezisti la naŭ 
Rajdantojn. Li eble provos tion fari. Li eble provos kapti la 
nazgulon aŭ almenaŭ mortigi la aĵon, sur kiu li nun rajdas en 
la aero. Tiuokaze Rohano gardu siajn ĉevalojn! Sed mi ne 
scias, kiel tio elfalos, ĉu bone aŭ malbone por ni. Povos esti 
ke la projektoj de la Malamiko estos konfuzitaj, aŭ 
malhelpataj de lia kolero kontraŭ Sarumano. Povos esti, ke li 
ekscios, ke mi estis tie kaj staris sur la ŝtuparo de Ortanko 
kun hobitoj ĉevoste. Aŭ li ekscios, ke la heredanto de 
Elendilo estas viva kaj staris apud mi. Se Vermlangon ne 
trompis la rohanaj armoj, li rekonos Aragornon kaj la titolon, 
kiun tiu pretendas. Tion mi plej timas. Kaj sekve ni fuĝas ne 
forel danĝero, sed en danĝeron pli grandan. Ĉiu paŝo de 
Ombrofakso proksimigas vin al la Lando de Ombro, Peregrino 
Tjuko. 



Grinĉjo nenion respondis, sed kaptis sian mantelon, kvazaŭ 
trafus lin subita frosto. Griza tereno pasis sub ili. 

— Vidu jam! — diris Gandalfo. — La ŭestfaldaj valoj 
malfermiĝas antaŭ ni. Ĉi tie ni revenas al la vojo orienten. 

Tiu malhela ombro estas la enirejo de la Profundaĵo de 
Helmo. Tiuvoje kuŝas Aglarondo kaj la Ekbrilaj Kavernoj. Pri 
ili ne demandu min. Demandu Gimlion, se vi renkontiĝos 
denove, kaj la unuan fojon vi eble ricevos respondon pli 
longan ol vi deziras. Vi ne vidos mem la kavernojn ĉi-vojaĝe. 
Baldaŭ ili longe malantaŭos. 

— Mi pensis, ke vi intencas halti ĉe la Profundaĵo de Helmo! 

— diris Grinĉjo. — Kien vi do iros? 

— Al Minaso Tirit, antaŭ ol la militŝtormoj ĉirkaŭos ĝin. 

— Ho! Kaj kiom malproksima estas tio? 

— Leŭgoj post leŭgoj, — respondis Gandalfo. — Trioble pli 
malproksime ol la loĝejoj de reĝoTeodeno, kaj tiuj situas pli 
ol cent mejlojn oriente de ĉi tie, laŭ la flugvojo de la kurieroj 
de Mordoro. Ombrofakso devos kuri laŭ vojo pli longa. Kiu 
pruviĝos pli rapida? 

» Ni rajdos nun ĝis tagiĝo, kaj tio estos nur post kelkaj horoj. 
Tiam eĉ Ombrofakso devos ripozi, en iu kavaĵo sur la 
montetoj: ĉe Edoraso, mi esperas. Dormu, se vi povas! Vi 
eble vidos la unuan ekbrilon de aŭroro sur la ora tegmento 
de la domo de Eorlo. Kaj du tagojn poste vi vidos la purpuran 
ombron de Monto Mindoluino kaj la murojn de la turego de 
Denetoro, blankaj en la mateno. 

»Jam ek, Ombrofakso! Kuru, bravkora, kuru tiel, kiel vi 
neniam antaŭe kuris! Nun ni alvenas la terenon, kie vi 
naskiĝis, kaj ĉiun ŝtonon vi konas. Kuru jam! En rapideco 
estas espero! 



Ombrofakso suprenĵetegis la kapon kaj henis laŭte, kvazaŭ 
trumpeto vokus ĝin al batalo. Poste ĝi saltis antaŭen. Flagroj 
bloviĝis de liaj piedoj; nokto ĝin preterhastis. 

Dum li malrapide endormiĝis, Grinĉjo spertis strangan 
senton: li kaj Gandalfo estis ŝtone senmovaj, sidantaj sur 
statuo de kuranta ĉevalo, dum la mondo forruliĝis sub liaj 
piedoj kun forta bruo de vento. 



LA KVARA LIBRO 



m(s 


Sar„ J 

NBRaŭroso * 

ROHANOVrrji:^ 

L. Niudalfo 

Hcneto 

Mon*^. ŭNnRIFNnV?^ I 


A JM ■«. Jil. 
k -* 


00^0/ ANORIENOA^ 



2. Norda Itilio 






3. Kairo Andros 


4. Mindoluino 

5. Osgiliado 

6. Minaso Morgul 

7. Cirito Ungol 

8. Isenbuŝo 

9. Linhiro 



1 


Malsovaĝigo de Smeagolo 

Nu, mastro, ni sidas en kaĉo nemiskompreneble, — diris Sam 
Vato. Li staris deprimite kun kuntiritaj ŝultroj apud Frodo kaj 
rigardadis per la sulkigitaj okuloj en la krepuskon. 

Estis la tria vespero post kiam ili fuĝis el la Kunularo, laŭ ilia 
proksimuma kalkulo: ili preskaŭ ne sciis precize, dum kiom 
da horoj ili grimpis kaj penis inter la dezertaj deklivoj kaj 
ŝtonoj de Emin Muilo, jen retroirante ĉar vojo antaŭen ne 
troveblis, jen konstatante, ke ili vagis cirkle reen al kie ili 
estis antaŭ horoj. Tamen entute ili ĉiam progresis orienten, 
restante laŭeble proksime al la ekstera rando de tiu stranga 
tordita nodaĵo da montetoj. Sed ĉiam ili trovis ties eksterajn 
facojn apikaj, altaj kaj nepaseblaj, brovumantaj super la 
suba ebenaĵo; trans ties malordaj flankoj kuŝis grizaj 
putrantaj marĉoj, kie nenio moviĝis kaj eĉ birdo ne estis 
videbla. 

La hobitoj nun staris rande de alta klifo, nuda kaj dezerta, 
kies subaĵon volvis nebuleto; kaj malantaŭ ili leviĝis la 
krenelaj altejoj kronitaj per drivaj nuboj. Frosta vento blovis 
el la oriento. Nokto profundiĝis sur la senformaj terenoj 
antaŭ ili; ties malsaneca verdo velkis al malvigla brano. Tre 
malproksime dekstre Anduino, kiu dum la tago sporade 
ekbrilis dum ekaperoj de la suno, jam estis kaŝita en ombro. 
Sed iliaj okuloj ne direktiĝis trans la riveron, reen al 
Gondoro, al iliaj amikoj, al la homaj landoj. Suden kaj 
orienten ili rigardadis, kie rande de I' proksimiĝanta nokto 
pendis malhela linio kvazaŭ foraj montoj da senmova fumo. 
De tempo al tempo eta ruĝa ekardo flagris fore supren sur la 
rando de la tero kaj la ĉielo. 



— Kia kaĉo! — diris Sam. — Tio estas la sola loko, el ĉiuj pri 
kiuj ni aŭdis, kiun ni ne volas vidi de pli proksime; kaj tio 
estas la sola loko, kiun ni klopodas alveni! Kaj ĝuste tien ni 
ne povas alveni, neniel. Ni sekvis tute malĝustan vojon, 
ŝajne. Ni ne povas descendi; kaj se ni tamen sukcesus, ni 
trovus tiun tutan terenon fetora marĉo, mi garantias. Fu! Ĉu 
vi flaras ĝin? — Li snufis la venton. 

— Jes, mi flaras ĝin, — diris Frodo, sed li ne moviĝis, kaj liaj 
okuloj fikse rigardis, forgvatante al la malhela linio kaj la 
flagra flamo. — Mordoro! — li murmuris subvoĉe. — Se 
nepras tien iri, prefere veni tien rapide kaj fari finon! — Li 
tremegis. La vento estis frosta kaj tamen peza je odoro de 
frida putriĝo. Finfine li diris: — Nu, ni ne povas resti ĉi tie la 
tutan nokton, senkonsidere pri la kaĉo. Ni devas trovi lokon 
pli ŝirmatan por bivaki; kaj eble alia tago montros al ni 
vojon. 

— Aŭ alia kaj alia kaj alia, — murmuris Sam. — Aŭ eble 
neniu tago. Ni venis laŭ malĝusta vojo. 

— Mi scivolas, — diris Frodo. — Mia sorto estas, ŝajnas al mi, 
iri ĝis tiu jena Ombro, do la vojo estos trovita. Sed ĉu 
montros ĝin al mi bono aŭ miso? Nia sola eta espero troviĝis 
en rapideco. Prokrasto donas avantaĝon al la Malamiko, kaj 
jen mi estas: malhelpata. Ĉu nin gvidas la volo de la Malhela 
Turego? Ĉiuj niaj elektoj pruviĝis missortaj. Mi devis forlasi la 
Kunularon multe pli frue, kaj proksimiĝi el la nordo, oriente 
de I' rivero kaj de Emin Muilo, kaj tiel trans la malmolon de 
Ebenaĵo Batala ĝis la pasejoj de Mordoro. Sed nun ne eblas, 
ke vi kaj mi solaj trovu vojon returne, kaj la orkoj 
spionvagadas sur la orienta bordo. Ĉiu tago pasanta estas 
valora tago perdita. Mi estas laca, Sam. Mi ne scias, kio estas 
farebla. Kiom da manĝaĵo restas al ni? 



— Nurtiu, kiel ĝi nomiĝas, lembaso, sinjoro Frodo. Sufiĉa 
kvanto. Sed ĝi estas pli bona ol nenio, tre longe manĝebla. 
Tion mi ne supozis tamen, kiam mi la unuan fojon puŝis en 
ĝi denton, ke iam estontece mi ekdeziros alternativon. Sed 
nun mi ja: pecon da ordinara pano, kaj kruĉon — vere, 
duonkruĉon — da biero, tion mi volonte glutus. Mi trenis 
miajn kuirilojn la tutan vojon ekde nia lasta bivakaro, kaj 
kiom tio profitis? Nenio por krei fajron, unuavice, kaj nenio 
por kuiri, eĉ ne herbo! 

Ili forturniĝis kaj descendis en ŝtonozan kavaĵon. La 
subiranta suno estis kaptita en nuboj, kaj nokto venis 
rapide. Ili dormistiel bone kiel eblisen la malvarmo, laŭvice, 
en angulo intergrandaj seg-randaj pinakloj el vetertrivita 
roko; almenaŭ ili estis ŝirmataj kontraŭ la orienta vento. 

— Ĉu vi denove vidis ilin, sinjoro Frodo? — demandis Sam, 
dum ili sidis rigidaj kaj frostaj, maĉante oblatojn da lembaso 
en la malvarma grizo de la frua mateno. 

— Ne, — diris Frodo. — Mi aŭdis nenion kaj vidis nenion jam 
dum du noktoj. 

— Ankaŭ mi ne, — diris Sam. — Grrr! Tiuj okuloj ja nervozigis 
min! Sed eble ni finfine forskuis lin, tiun mizeran kaŝiranton. 
Golumo! Mi havigos al li golumon en la gorĝo, se mi iam 
intermanigos lian kolon. 

— Mi esperas, ke tio neniam necesos, — diris Frodo. — Mi ne 
scias, kiel li sekvis nin; sed povas esti ke li reperdis nin, kiel 
vi diras. En tiu ĉi seka dezerta lando ne povas esti, ke ni 
lasas multajn spurojn, ankaŭ ne multan odoron, eĉ por lia 
snufa nazo. 

— Mi esperas, ke tia estas la afero, — diris Sam. — Mi volas, 
ke ni liberiĝu de li porĉiame! 



— Ankaŭ mi, — diris Frodo, — sed ne li estas mia ĉefa ĝeno. 
Mi volas, ke ni liberiĝu de jenaj montetoj! Mi malamegas ilin. 
Mi sentas min nuda oriente, malhelpate ĉi tie kun nenio 
krom la mortaj plataĵoj inter mi kaj la jena Ombro. En ĝi 
estas Okulo. Ek al! Nepras, ke ni iel malsupreniru hodiaŭ. 

Sed tiu tago pasadis, kaj kiam posttagmezo velke 
proksimiĝis al vespero, ili ankoraŭ grimpis laŭlonge de la 
firsto kaj trovis nenian elirvojon. 

Kelkfoje en la silento de tiu dezerto ili ŝajne aŭdis mallaŭtajn 
bruetojn malantaŭe, ŝtoneton falantan, aŭ imagitan paŝon 
de frapantaj piedoj sur la rokaĵo. Sed se ili haltis kaj staris 
aŭskultante, ili nenion plu aŭdis, nenion krom la vento 
susuranta trans la randojn de la ŝtonoj; tamen eĉ tio 
memorigis al ili spiron mallaŭte siblantan inter akraj dentoj. 

Dum tiu tuta tago la ekstera rando de Emin Muilo kurbiĝis 
iom-post-iom norden, dum ili penis antaŭen. Surĝia 
ekstremaĵo jam etendiĝis larĝa malorda plataĵo el striita kaj 
vetermodifita rokaĵo, kiun interrompis de tempo al tempo 
tranĉeosimilaj ravinetoj, kiuj deklivis apike suben al 
profundaj fendaĵoj sur la klifosurfaco. Por trovi vojon tra tiuj 
fendaĵoj, kiuj estiĝis ĉiam pli profundaj kaj pli oftaj, Frodo kaj 
Sam estis pelitaj maldekstren, tre fore de la rando, kaj ili ne 
rimarkis, ke dum pluraj mejloj ili iradas malrapide sed 
seninterrompe suben: la supraĵo de la klifo sinkadis al la 
nivelo de la suba tereno. 

Finfine ili estis haltigitaj. La firsto pli abrupte kurbiĝis norden 
kaj estis tratranĉita de ravino pli profunda. Aliflanke ĝi 
denove baŭmis supren, tra multaj klaftoj unusalte: granda 
griza klifo minacis antaŭ ili, tranĉita apike suben kvazaŭ de 
tranĉila bato. Ili ne plu povis iri antaŭen kaj devisturniĝi 
okcidenten aŭ orienten. Sed okcidenten nur kondukis ilin al 



pli da peno kaj prokrasto, reen al la kerno de la montaro; 
orienten kondukis ilin al la ekstera krutegaĵo. 


— Nenio alia eblas ol suben grimpi laŭ tiu ĉi ravineto, Sam, 

— diris Frodo. — Ni vidu ĝis kio ĝi kondukas! 

— Ĝis malagrabla falebleco, mi vetas, — diris Sam. 

La fendaĵo estis pli longa kaj pli profunda ol ĝi aspektis. lom 
longe sube ili trovis plurajn torditajn kaj stumpajn arbojn, la 
unuajn kiujn ili jam de kelkaj tagoj vidis: plejparte torditajn 
betulojn, kun jen kaj jen abioj. Multaj estis mortintaj kaj 
skeletaj, ĝiskerne morditaj de la orientaj ventoj. lam en 
epoko pli milda certe estis atentinda densejo en la ravino, 
sed nun post eble kvindek paŝoj la arboj ĉesis, kvankam 
malnovaj rompitaj stumpoj displuiĝis preskaŭ ĝis la rando de 
la klifo. La subo de la fendegaĵo, kiu kuŝis laŭlonge de 
rokfendeta ekstremaĵo, estis raspa pro rompitaj ŝtonoj kaj 
deklivis apike suben. Kiam ili finfine alvenis ĝian finon, 

Frodo kaŭris kaj kliniĝis antaŭen. 

— Vidu! — li diris. — Ni certe malsupreniris longe, aŭ la klifo 
sinkis. Gi estas multe malpli alta ĉi tie ol antaŭe, kaj ĝi 
aspektas ankaŭ pli facila. 

Sam surgenuiĝis apude kaj malvolonte rigardis trans la 
randon. Poste li ekrigardis supren al la baŭmanta klifegoje 
ilia maldekstro. 

— Ĉu pli facila? — li gruntis. — Nu, supozeble ĉiam pli 
facilas iri suben ol supren. Kiu ne scias flugi, tiu povas salti! 

— Ĝi estus ankoraŭ longa salto, — diris Frodo. 

— Proksimume, nu... — li stariĝis momente, mezurante ĝin 
per la okuloj —...proksimume dek ok klaftojn, mi supozas. Ne 
pli. 



— Kaj tio sufiĉas! — diris Sam. — Ah! Kiom mi malŝatas 
suben rigardi de sur altaĵo! Sed rigardado pli preferindas ol 
grimpado. 

— Malgraŭ tio, — diris Frodo, — mi opinias, ke eblas grimpi 
suben ĉi tie; kaj mi opinias, ke ni devos provi. Vidu, la rokaĵo 
tre malsimilas tion, kio ĝi estis antaŭ kelkaj mejloj. Gi glitis 
kaj fendiĝis. 

La ekstera surfaco ja ne plu estis tiel apika kaj iomete 
deklivis antaŭen. Gi aspektis kiel granda remparo aŭ 
marmuro, kies fundamento moviĝis, tiel ke ĝiaj tavoloj estis 
tute torditaj kaj malordigitaj, lasante grandajn fendojn kaj 
longajn oblikvajn randojn, kiuj kelkloke larĝis kiel ŝtupoj. 

— Kaj se temas pri descendo, ni prefere provu tuj. 

Mallumiĝas frue. Ŝajnas al mi, ke venos ŝtormo. 

La fumeca malklaro de la montoj oriente perdiĝis en nigro pli 
profunda, kiu jam etendiĝis per longaj brakoj okcidenten. 
Fora murmuro de tondro portiĝis sur la kreskanta venteto. 
Frodo snufis la aeron kaj rigardis dubeme al la ĉielo. Li zonis 
sian mantelon, striktigis la zonon kaj ĝustigis surdorse sian 
malpezan tornistron; poste li ekpaŝis al la rando. 

— Mi intencas provi tion, — li diris. 

— Tre bone! — diris Sam morne. — Sed mi iros la unua. 

— ĉu vi? — diris Frodo. — Kio igis vin ŝanĝi vian opinion pri 
grimpado? 

— Mian opinion mi ne ŝanĝis. Sed estas sagace meti pli 
malalten tiun, kiu pli probable forglitos. Mi ne volas fali sur 
vin kaj forbati vin — ne sagace estus mortigi du per unu falo. 



Antaŭ ol Frodo povis malhelpi lin, li sidiĝis, svingis la krurojn 
trans la randon, kaj turnis sin, serĉante per palpetado 
piedapogon. Dubinde, ĉu li iam faris neekscitite ion pli 
kuraĝan, aŭ pli malsaĝan. 

— Ne, ne! Sam, olda azeno! — diris Frodo. — Vi certe 
mortigos vin, transirante tiel, ne rigardante eĉ por vidi kien 
celi. Revenu! — Li kaptis Samon sub la akseloj kaj denove 
tiris lin supren. — Nun atendu iom kaj paciencu! — li diris. 
Poste li kuŝiĝis sur la teron, kliniĝante antaŭen kaj 
rigardante suben; sed la lumo ŝajnis rapide velkanta, 
kvankam la suno ankoraŭ ne subiris. — Al mi ŝajnas, ke tion 
ni povus kapabli. Ĉiuokaze mi povus; kaj ankaŭ vi povus, se 
vi malpanikiĝus kaj zorge sekvus min. 

— Mi ne scias, kiel vi povas tiom certi, — diris Sam. — Ha! 

Per tiu ĉi lumo vi ne povas vidi ĝis la fundo. Kio se vi alvenos 
lokon, kie nenien meteblas la manoj aŭ piedoj? 

— Mi regrimpu supozeble, — diris Frodo. 

— Facile direbla, — kontraŭdiris Sam. — Prefere atendi la 
matenon kaj pli da lumo. 

— Ne! Ne, se tion mi povas, — diris Frodo kun subita stranga 
emfazego. — Mi domaĝas ĉiun horon, ĉiun minuton. Mi 
subeniros provi. Ne sekvu ĝis mi revenos aŭ alkrios! 

Kroĉante sin al la ŝtona rando de la klifo per siaj fingroj, li 
malabrupte subenigis sin ĝis, kiam liaj brakoj estis preskaŭ 
plene elstreĉitaj, liaj piedfingroj trovis breteton. 

— Unu paŝon sube! — li diris. — Kaj tiu ĉi breteto plilarĝiĝas 
dekstre. Mi povus stari tie senkroĉe. Mi... — liaj vortoj 
fortranĉiĝis. 



La hasta mallumo, jam ege ekrapidanta, alkuris el la oriento 
kaj englutis la ĉielon. Aŭdiĝis supre seka fenda tondrobruo. 
Brula fulmo subenbatiĝis en la montetaron. Poste venis 
frapo de sovaĝa vento, kaj kun ĝi, enmiksiĝante en ties 
blekego, venis alta akra kriĉo. La hobitoj aŭdis ĝuste tian 
krion fore en Mariŝo, dum ili fuĝis el Hobiturbo, kaj eĉ tie en 
la arbaroj de la Provinco ĝi frostigis ilian sangon. Ĉi tie 
ekstere en la dezerto ĝia teruro estis multe pli forta: ĝi 
trapikis ilin perfridaj klingoj de hororo kaj malespero, 
haltigante la koron kaj la spiron. Sam falis vizaĝaltere. 
Senintence Frodo malkroĉiĝis kaj metis la manojn al sia kapo 
kaj la oreloj. Li ŝanceliĝis, glitis kaj glisis suben kun vekrio. 

Sam aŭdis lin kaj pene rampis ĝis la rando. 

— Mastro, mastro! — li vokis. — Mastro! 

Neniun respondon li aŭdis. Li konstatis, ke li tremas 
ĉiumembre, sed li koncentrigis sian spiron kaj denove kriis: 

— Mastro! 

La vento ŝajnis retroblovi la voĉon en lian gorĝon, sed kiam 
ĝi pasis, blekante tra la ravineto kaj foren tra la montetoj, 
mallaŭta responda krio atingis liajn orelojn: 

— En ordo, en ordo! Mi estas ĉi tie. Sed vidi mi ne povas. 
Frodo vokis feblavoĉe. Li ja ne estis tre malproksima. Li 
glisis, sed ne falis kaj trafis abrupte per la piedoj breteton pli 
larĝan ne multajn paŝojn sube. Feliĉe la rokfaco tiuloke 
kliniĝis sufiĉe malantaŭen, kaj la vento premis lin al la klifo, 
tiel ke li ne falis antaŭen. Li iom ekregis sin, apogante sian 
vizaĝon al la malvarma ŝtono, sentante bategadon de sia 
koro. Sed aŭ la mallumo definitiviĝis, aŭ liaj okuloj ĉesis vidi. 
Ĉio ĉirkaŭ li estis nigra. Li scivolis, ĉu li blindiĝis. Li profunde 
enspiris. 



— Revenu! revenu! — li aŭdis la voĉon de Sam el la nigro 
supre. 

— Mi ne povas, — li diris. — Mi ne povas vidi. Mi ne povas 
trovi kroĉejon. Mi ankoraŭ ne povas moviĝi. 

— Kion mi faru, sinjoro Frodo? Kion mi faru? — kriis Sam, 
alkliniĝante vere danĝere. Kial lia mastro ne povas vidi? 

Estis malhele, certe, sed ne komplete mallume. Li povis vidi 
Frodon sube, grizan forlasitan figuron dispuŝitan al la klifo. 
Sed li estis tro fore atingebla de ajna helpa mano. 

Aŭdiĝis alia tondrobruo, kaj poste venis la pluvo. Kiel 
blindiga kovrilo hajlomiksita ĝi peliĝis kontraŭ la klifon, 
frostige malvarma. 

— Mi venos malsupren al vi, — kriis Sam, kvankam kiel li 
esperis tiamaniere helpi li ne scius diri. 

— Ne, ne! Atendu! — Frodo revokis, jam pli malfeble. — Mi 
saniĝos baldaŭ. Mi jam sentas min pli bone. Atendu! Vi 
nenion povas fari sen ŝnuro. 

— Ŝnuro! — kriis Sam, parolante agitite al si pro ekscitiĝo 
kaj malŝarĝiĝo. — Nu, ĉu mi ne meritas esti pendumita 
ŝnurofine kiel averto al ŝtipokapuloj! Vi estas nenia alia ol 
klapomankulo, Sam Vato: tion diris al mi sufiĉe ofte la Avulo, 
ĉar tio estis vorto ŝatata de li. Ŝnuro! 

— Ĉesu babilaĉi! — kriis Frodo, jam sufiĉe refortiĝinta por 
sperti tiel amuziĝon kiel senpaciencon. — Lasu pri via Avulo! 
Ĉu vi provas informi vin, ke iom da ŝnuro vi havas en la 
poŝo? Se jes, diru tion! 

— Jes, sinjoro Frodo, en mia tornistro, ĉu ne. Mi portis ĝin tra 
centoj da mejloj, kaj tion mi komplete forgesis! 



— Do ekagu kaj malsuprenigu ties finon! 


Rapide Sam formetis sian tornistron kaj palpserĉis en ĝi. Jen 
efektive ĉe la fundo estis volvaĵo de la silke griza ŝnuro 
farita de la popolo de Lorieno. Li ĵetis finon al sia mastro. La 
mallumo ŝajnis leviĝi for de 1' okuloj de Frodo, aŭ eble 
revenis lia vidpovo. Li povis vidi la grizan linion 
subenpendanta, kaj al li ŝajnis, ke ĝi havas silkan rebrilon. 
Jam havante punkton en la mallumo al kiu li direktu sian 
rigardon, li sentis sin malpli kapturna. Klinante antaŭen sian 
pezon, li ligis la finon ĉirkaŭ sian talion kaj poste li kaptis 
ambaŭmane la ŝnuron. 

Sam retropaŝis kaj krampis siajn piedojn per stumpo unu-du 
paŝojn for de la rando. Duone trenite, duone grimpante, 
Frodo supreniris kaj ĵetis sin teren. 

Tondro graŭlis kaj muĝis en malproksimo, sed la pluvo daŭre 
falis abunde. La hobitoj rampis retro al la ravino, sed tie ili 
ne trovis multe da ŝirmo. Rojetoj da akvo komencis flui 
suben; baldaŭ tiuj iĝis inundo, kiu plaŭdis kaj nebuletis sur 
la ŝtonoj, kaj elsputiĝis trans la klifon kvazaŭ defluiloj sur 
vasta tegmento. 

— Mi duondronus tie sube, aŭ tute forviŝiĝus, — diris Frodo. 

— Kiel bonŝance, ke vi havis tiun ŝnuron! 

— Pli bonŝance se mi pensus pri ĝi pli frue, — diris Sam. 

— Eble vi memoras, ke ili metis tiujn ŝnurojn en la boatojn, 
kiam ni ekvojaĝis: en la elfa lando. Tio ekplaĉis al mi, kaj mi 
kaŝis volvaĵon en mia tornistro. Antaŭ jaroj, tio ŝajnas. “Eble 
tio helposje multaj bezonoj”, — li diris: Haldiro, aŭ iu el tiu 
popolo. Kaj li diris prave. 

— Domaĝe, ke mi ne pensis kunporti alian pecon, — diris 
Frodo; — sed mi forlasis la Kunularon tiel haste kaj konfuzite. 



Se ni nur posedus sufiĉon, ni povus utiligi ĝin por 
malsupreniri. Kiom longas via ŝnuro, mi scivolas? 

Sam elmetis ĝin malrapide, mezurante ĝin per la brakoj: 

— Kvin, dek, dudek, tridek ulnoj, pli malpli, — li diris. 

— Kiu supozus tion! — Frodo ekkriis. 

— Ha, kiu? — diris Sam. — Elfoj estas mirindaj personoj. Gi 
aspektas iom maldika, sed ĝi estas fortika; kaj mola kiel 
lakto en la mano. Ankaŭ enpakiĝas dense kaj ekstreme 
malpezas. Mirinda popolo, efektive. 

— Tridek ulnoj! — diris Frodo pripensante. — Mi opinias, ke 
sufiĉos. Se la ŝtormo forpasos antaŭ la noktiĝo, mi provos 
ĝin. 

— La pluvo jam preskaŭ ĉesis, — diris Sam, — sed ne 
entreprenu denove ion riskan en la krepusko, sinjoro Frodo! 
Kaj mi ankoraŭ ne retrankviliĝis post tiu kriĉo en la vento, eĉ 
se vi ja. Kiel Nigra Rajdanto ĝi sonis — sed supre en la aero, 
se ili scias flugi. Al mi ŝajnas, ke prefere ni ripozu en tiu 
fendaĵo ĝis forpasos la nokto. 

— Kaj al mi ŝajnas, ke mi rifuzas pasigi unu momenton pli ol 
necesas, haltigite sur tiu ĉi breto dum la okuloj de la 
Malluma Lando rigardas trans la marĉojn, — diris Frodo. 

Tion dirinte, li stariĝis kaj aliris ree la fundon de la ravineto. 

Li elrigardis. Klara ĉielo disvolviĝis denove en la oriento. La 
periferioj de la ŝtormo leviĝis ĉifonaj kaj malsekaj, kaj la ĉefa 
turbulo jam pasis por etendi siajn flugilegojn super Emin 
Muilo, sur kiu la malhela pensado de Saŭrono meditis kelkan 
tempon. De tie ĝi turniĝis, batante la valon de Anduino per 
hajlo kaj fulmo, kaj ĵetante sian ombron sur Minason Tirit kun 
minaco pri milito. Poste, minacante inter la montoj kaj 



proksimigante siajn grandajn pintkolonojn, ĝi plu ruliĝis 
lante tra Gondoro kaj la periferioj de Rohano ĝis en 
malproksimo la rajdistoj sur la ebenaĵo vidis ĝiajn nigrajn 
kolonojn moviĝantaj malantaŭ la sunon dum ili rajdadis 
okcidenten. Sed tie ĉi super la dezerto kaj la fetoraj marĉoj 
la profunde blua vespera ĉielo malfermiĝis ankoraŭfoje, kaj 
kelkaj palaj steloj aperis kvazaŭ blankaj truetoj sur la 
baldakeno super la falĉilforma luno. 

— Estas bele kapabli denove vidi, — diris Frodo, profunde 
spirante. — Ĉu vi scias, ke mi dum kelka tempo supozis, ke 
mi perdis mian vidpovon? Pro la fulmo aŭ io pli malbona. Mi 
povis vidi nenion, tute nenion, ĝis descendis la griza ŝnuro. 
Ĝi ŝajnis iel briletadi. 

— Ĝi efektive aspektas arĝentece en la malhelo, — diris 
Sam. — Mi neniam rimarkis tion pli frue, kvankam laŭ mia 
memoro mi neniam eligis ĝin de Mam mi ĝin kaŝis. Sed se vi 
firme emas grimpi, sinjoro Frodo, kiel vi intencas utiligi ĝin? 
Tridek ulnoj, aŭ ni diru ĉirkaŭ dek ok klaftoj: tio ne estas pli 
ol via konjekto pri la alteco de la klifo. 

Frodo iom meditis. 

— Ligu ĝin sekure al tiu stumpo, Sam! — li diris. — Poste, mi 
opinias, ke vi ĉi-foje realigos vian deziron kaj iros la unua. Mi 
mallevos vin, kaj ne necesos al vi fari pli ol uzi viajn piedojn 
kaj manojn porforigi vin de la roko. Kvankam, se vi metos 
vian pezon sur kelkajn el la bretetoj kaj ripozigos min, tio 
helpos. Kiam vi estos sube, mi sekvos. Mi nun sentas min 
sufiĉe refortiĝinta. 

— En ordo, — diris Sam base. — Se devas esti, ni faru ĝin 
tuj! — Li levis la ŝnuron kaj ligis ĝin sekure al la stumpo plej 
proksima al la rando; poste la alian finon li ligis ĉirkaŭ la 



propra talio. Malvolonte li turnis sin kaj pretiĝis transiri la 
randon duafoje. 

Tamen ne rezultis eĉ duone tiel malbone, kiel li atendis. La 
ŝnuro ŝajnis havigi al li memfidon, kvankam li pli ol unufoje 
fermis siajn okulojn, kiam li rigardis suben inter la piedoj. 
Troviĝis unu loko maloportuna, kie mankis breteto kaj la klifo 
estis vertikala kaj eĉ retroklinita iomete; tie li glitis kaj 
elsvingiĝis sur la arĝenta fadenego. Sed Frodo mallevis lin 
malrapide kaj zorgeme, kaj finfine ĉio finiĝis. Lia ĉefa timo 
estis, ke la ŝnurlongo elĉerpiĝos dum li ankoraŭ altas, sed 
restis pli kontentiga longo en la manoj de Frodo, kiam Sam 
atingis la fundon kaj alvokis: 

— Mi alvenis! 

Lia voĉo klare ascendis de sube, sed Frodo ne povis vidi lin; 
lia griza elfa mantelo mergiĝis kun la krepusko. 

Frodo okupis iom pli da tempo sekvante lin. La ŝnuro ĉirkaŭis 
lian talion kaj estis sekure ligita supre, kaj li mallongigis ĝin 
tiel ke ĝi haltigus lin antaŭ ol li atingus la fundon; li tamen 
ne volis riski pri falo, kaj li ne tute dividis la fidon de Sam pri 
tiu svelta griza fadenego. Malgraŭ tio li trafis du lokojn, kie li 
devis tute sin doni al ĝi: glataj surfacoj, kie mankis teneblo 
eĉ por liaj fortaj hobitaj fingroj kaj la bretetoj estis diste 
apartaj. Sed finfine ankaŭ li surfundiĝis. 

— Nu, — li kriis. — Ni sukcesis! Ni eskapis de Emin Muilo! Kaj 
kio nun, mi scivolas? Eble ni baldaŭ sopiros ree fidindan 
duran rokon sub la piedoj. 

Sed Sam ne respondis. Li rigardis supren laŭ la klifo. 

— Klapomankuloj! — li diris. — Napokapoj! Mia bela ŝnuro! 
Jen ĝi estas ligita al stumpo, kaj ni ĉe la fundo. Guste bela 
ŝtupareto portiu ŝlima Golumo, kiun ni postlasas. Ne forgesu 



starigi vojindikilon por informi, kien ni iris! Mi taksis tion iom 
tro facila. 


— Se vi kapablas elpensi metodon kaj por uzi la ŝnuron kaj 
por tamen kunporti ĝin, tiam vi rajtas transigi al mi la 
klapomankulon aŭ ajnan alian nomon, direktitan al vi de la 
Avulo, — diris Frodo. — Suprengrimpu kaj malligu ĝin kaj 
subenigu vin, se tion vi deziras! 

Sam gratis sian kapon. 

— Ne, mi ne imagas kiel, pardonpete, — li diris. — Sed al mi 
ne plaĉas postlasi ĝin, jen fakto. — Li karesis la ŝnuron kaj 
skuis ĝin milde. — Malagrablas disiĝi de io ajn kunportita el 
la elfa lando. Eble kreis ĝin Galadriela, cetere. Galadriela, 

— li murmuris, morne kapjesante. Li suprenrigardis kaj tiris 
lastfoje la ŝnuron kvazaŭ adiaŭe. 

Komplete surprizante ambaŭ hobitojn, ĝi malligiĝis. Sam 
renversiĝis, kaj la longaj grizaj volvaĵoj glisis silente suben 
sur lin. Frodo ridis: 

— Kiu ligis la ŝnuron? Bone, ke ĝi eltenis tiom longe! 
Konsterne, ke mi konfidis al via nodo mian tutan pezon. 

Sam ne ridis. 

— Mi eble ne tre kompetentas pri grimpado, sinjoro Frodo, 

— li diris ofendite, — sed mi iom kompetentas pri ŝnuroj kaj 
pri nodoj. Tio estas familia afero, oni povas diri. Vidu, mia 
avo, kaj post li mia onklo Andio, kiu estis la plejaĝa frato de 
la Avulo, posedis dum multaj jaroj ŝnurfarejon apud 
Tajkampo. Kaj mi tiel sekure kroĉis la stumpon, kiel povus iu 
ajn, ĉu en ĉu ekster la Provinco. 

— Do devas esti, ke la ŝnuro rompiĝis — frotite per la 
rokrando atendeble. 



— Mi vetas, ke ne! — diris Sam eĉ pli ofendite. Li kliniĝis kaj 
esploris la finojn. — Gi ne frotiĝis. Eĉ neniu plektero! 

— Do, mi timas, ke devas temi pri la nodo, — diris Frodo. 

Sam skuis sian kapon kaj ne respondis. Li pasigis penseme la 
ŝnuron tra siaj fingroj. 

— Kredu kion vi volas, sinjoro Frodo, — li diris finfine, — sed 
mi opinias, ke la ŝnuro malligiĝis propravole, kiam mi ĝin 
alvokis. — Li volvis ĝin ameme kaj stivis ĝin en la tornistron. 

— Ĝi certe venis, — diris Frodo, — kaj jen la ĉefaĵo. Sed nun 
ni devas pripensi nian sekvan paŝon. Nokto baldaŭ alvenos. 
Kiel belaj estas la steloj kaj la luno! 

— Ili ja feliĉigas la koron, ĉu ne? — diris Sam, 
suprenrigardante. 

— Elfecaj ili estas, iel. Kaj la luno kreskas. Ni ne vidis ĝin jam 
de du-tri noktoj dum tiu ĉi nuboplena vetero. Gi komencas 
havigi notindan lumon. 

— Jes, — diris Frodo, — sed ĝi ne estos plena dum ankoraŭ 
pluraj tagoj. Mi opinias, ke ni ne provu la marĉojn en lumo 
de duona luno. 

Sub la unuaj noktombroj ili komencis la postan stadion de 
sia vojaĝo. Post iom da tempo Sam turnis sin kaj 
retrorigardis al la trapasita vojo. La elirejo de I' ravineto estis 
nigra noĉo en la malhela klifo. 

— Mi ĝojas, ke ni havas la ŝnuron, — li diris. — Ni ĉiuokaze 
starigis etan problemon portiu vojrabisto. Li provu surtiuj 
bretetoj siajn frapajn fipiedojn! 

Ili paŝis zorgeme for de la klifosubo, en dezerto de rokoj kaj 
malglataj ŝtonoj, malsekaj kaj glitigaj pro la peza pluvo. La 



tereno ankoraŭ abrupte fordeklivis. Ili ne tre longe iris, kiam 
ili malkovris grandan fendaĵon subite oscedantan nigre 
antaŭ iliaj piedoj. Gi ne estis larĝa, sed ĝi tro larĝis por 
transsalto en la malhela lumo. Al ili ŝajnis, ke ili aŭdas 
glugladon de akvo en ĝia profundo. Maldekstre ĝi forkurbiĝis 
norden, retro al la montetoj, kaj tiel baris al ili la vojon 
tiudirekte, almenaŭ en la periodo de mallumo. 

— Prefere ni serĉu vojon suden laŭ la linio de la klifo, ŝajnas 
al mi, — diris Sam. — Ni eble trovos tie niĉon aŭ eĉ kavernon 
aŭ simile. 

— Supozeble jes, — diris Frodo. — Mi estas laca, kaj mi 
opinias, ke mi ne kapablas longe plu grimpaĉi interŝtonoj 
hodiaŭ nokte, kvankam mi domaĝas la prokraston. Mi volas, 
ke estu klara pado antaŭ ni: tiuokaze mi daŭrigus ĝis miaj 
kruroj kolapsus. 

Ili ne progresis pli facile ĉe la malebena subo de Emin Muilo. 
Sam ankaŭ ne trovis niĉon aŭ kavaĵon por ŝirmi sin: nur 
nudajn ŝtonozajn deklivojn albrovumatajn de la klifo, kiu 
jam denove leviĝis pli alte kaj pli apike, dum ili retroiris. 
Finfine, elĉerpite, ili simple ĵetis sin surteren malantaŭ 
rokego kuŝanta ne malproksime de la subo de la krutegaĵo. 
Tie dum kelka tempo ili sidis mizere kunpremite en la 
malvarma ŝtoneca nokto, dum dormo ektrafis ilin spite al 
ĉio, kion ili povis fari por rifuzi ĝin. La luno nun ŝvebis alta 
kaj klara. Ties maldensa blanka lumo lumigis la facojn de la 
rokoj kaj inundis la fridajn malridajn murojn de la klifo, 
igante la tutan baŭman mallumon frosta pala grizo 
trastrekita de nigraj ombroj. 

— Nu, — diris Frodo, stariĝante kaj ĉirkaŭvolvante sin pli 
strikte persia mantelo. — Dormu iomete, Sam, kaj prenu 
mian lankovrilon. Mi marŝos sentinele dum kelka tempo. 



— Subite li rigidiĝis, kliniĝinte kaptis la brakon de Sam kaj 
flustris: — Kio estas tio? Rigardu tien ĉe la klifo! 

Sam rigardis kaj akre enspiris tra la dentoj. 

— Ssss! — li diris. — Jen kio ĝi estas. Estas tiu Golumo! 
Serpentoj kaj vipuroj! Kaj imagu, ke mi supozis perpleksi lin 
per nia grimpeto! Rigardu lin! Kvazaŭ fia rampa araneo sur 
muro. 

Suben laŭ la surfaco de krutegaĵo, kiu aspektis apika kaj 
preskaŭ glata en la pala lunlumo, eta nigra figuro moviĝis 
kun disetenditaj membroj. Ebleĝiaj molaj kroĉiĝemaj manoj 
trovadis fendetojn kaj elstaraĵojn, kiujn neniu hobito povus 
vidi aŭ utiligi, sed ĝi aspektis kvazaŭ ĝi simple subenrampus 
pergluecaj kusenetoj, kvazaŭ ia granda ŝteliranto 
insektspeca. Kaj ĝi descendis kaposuben, kvazaŭ ĝi elflarus 
la vojon. De tempo al tempo ĝi levis malrapide la kapon, 
komplete returnante ĝin sur la longa maldikega kolo, kaj la 
hobitoj ekvidis du palajn brilantajn lumetojn, la okulojn kiuj 
palpebrumis momente al la luno kaj poste rapide rekovriĝis 
palpebre. 

— Ĉu vi opinias, ke li vidas nin? — demandis Sam. 

— Mi ne scias, — diris Frodo kviete, — sed mi kredas, ke ne. 
Nur malfacile eĉ amikaj okuloj vidas ĉi elfajn mantelojn: mi 
ne povas vidi vin en ombro eĉ je kelkaj paŝoj. Kaj mi aŭdis, 
ke li ŝatas nek sunon, nek lunon. 

— Do kial li malsupreniĝas ĝuste ĉi tie? — demandis Sam. 

— Kviete, Sam! — diris Frodo. — Li flaras nin, eble. Kaj li 
aŭdas tiel akre kiel la elfoj, laŭdire. Mi opinias, ke li jam 
aŭdis ion: niajn voĉojn verŝajne. Ni multe kriadistie 
malantaŭe; kaj ni paroladis multe tro laŭte ĝis antaŭ minuto. 



— Nu, mi tediĝis de li, — diris Sam. — Li alvenis unu fojon 
tro laŭ mi, kaj mi iros diri ion al li, se mi povos. Supozeble ni 
jam ne povus eskapi de li ĉiuokaze. — Tirinte la grizan 
kapuĉon strikte antaŭ la vizaĝon, Sam ŝteliris direkte al la 
klifo. 

— Atentu! — flustris Frodo, sekvante. — Ne alarmu lin! Li 
estas multe pli danĝera ol li aspektas. 

La nigra rampa figuro estis jam trikvarone malsupriĝinta, kaj 
restis eble pli aŭ malpli kvindek futojn super la klifosubo. 
Kaŭrante ŝtone senmove en la ombro de la rokego, la hobitoj 
gvatis lin. Li ŝajne alvenis malfacilan lokon aŭ estis ial 
ĝenita. Ili aŭdis lin snufi, kaj de tempo al tempo aŭdiĝis akra 
spirsiblo, kiu sonis sakre. Li levis sian kapon, kaj ili pensis 
aŭdi lin kraĉi. Poste li denove ekiris. Nun ili aŭdis lian 
grincantan kaj fajfantan voĉon. 

— Ah, sss! Ssingarde, trezoro mia! Pli hasste, malpli rapide. 
Ni ne rissku kolbaton, ĉu, trezoro? Ne, trezoro — golum'! 

— Li denove levis sian kapon, palpebrumis al la luno kaj 
rapide fermis la okulojn. — Ni malamass ĝin, — li siblis. 

— Aĉa, aĉa tremema lumo ĝi estass, sss, ĝi dolorigass al ni la 
okulojn. 

Li jam estis pli malsupre kaj la sibloj iĝis pli fortaj kaj klaraj. 

— Kie ĝi esstass, kie ĝi esstass: mia Trezoro, mia Trezoro? Gi 
esstass nia, ĝi esstass, kaj ni volass ĝin. La ŝŝtelintoj, la 
ŝŝtelintoj, la fiaj ŝŝtelisstetoj. Kie ili troviĝass kun mia 
Trezoro? Malbeno trafu ilin! Ni malamegas ilin. 

— Ne sonas, ke li scias, ke ni ĉeestas, ĉu? — flustris Sam. 

— Kaj kio estas lia Trezoro? ĉu li aludas la ... 

— Ĉit! — spiris Frodo. — Nun li alproksimiĝas, sufiĉe 
proksimas poraŭdi flustron. 



Efektive Golumo jam denove paŭzis, kaj lia kapego sur la 
magra kolo pendolis de flanko al flanko kvazaŭ li aŭskultus. 
Liaj palaj okuloj estis duone malfermitaj. Sam regis sin, 
kvankam liaj fingroj tikis. Liaj okuloj, plenaj de kolero kaj 
naŭzo, fiksiĝis al la kreitaĉo dum tiu denove ekmoviĝis, 
ankoraŭ flustrante kaj siblante al si. 

Finfine li estis je ne pli ol dekduon da futoj super la tero, 
rekte super iliaj kapoj. De tiu punkto estis seninterrompa 
falo, ĉar la klifo estis iom subtranĉita, kaj eĉ Golumo ne 
povis trovi ajnan tenejon. Li ŝajne klopodis torde turni sin, 
por ke la kruroj iru antaŭe, kiam subite kun alta fajfa kriĉo li 
falis. Tion farante li kurbigis ĉirkaŭ sin la krurojn kaj brakojn, 
kiel araneo kies grimpfadeno disiĝis. 

Sam eliris el sia kaŝejo fulmrapide kaj transiris la spacon 
inter li kaj la klifosubo per du saltoj. Antaŭ ol Golumo povis 
stariĝi, Sam estis sur li. Sed li trovis Golumon pli malfacila ol 
li antaŭvidis, eĉ tiel trafitan, subite, nesingardan post falo. 
Antaŭ ol Sam povis alkroĉiĝi, longaj brakoj kaj kruroj ĉirkaŭis 
lin senmovigante liajn brakojn, kaj obstina tenego, mola sed 
terureforta, kunpremis lin kvazaŭ malrapide striktiĝantaj 
ŝnuretoj; humidaĉaj fingroj palpserĉis lian kolon. Poste akraj 
dentoj enmordis lian ŝultron. Li povis nenion alian ol bati 
sian duran rondan kapon kontraŭ la vizaĝon de la kreitaĵo. 
Golumo siblis kaj kraĉis, sed li ne malkroĉiĝis. 

La afero irus pli malbone por Sam, se li estus sola. Sed Frodo 
saltstariĝis kaj elingigis Pikilon. Per la maldekstra mano li 
retrotiris la kapon de Golumo perties maldensa malrigida 
hararo, streĉante lian longan kolon kaj devigante liajn palajn 
venenecajn okulojn gapi al la ĉielo. 

— Lasu, Golumo, — li diris. — Jen Pikilo. Vi vidis ĝin iam 
antaŭe. Lasu, aŭ ĉi-foje vi spertos ĝin! Mi tranĉos al vi la 
gorĝon. 



Golumo kolapsis kaj loziĝis kiel malseka ŝnureto. Sam 
stariĝis, fingrumante sian ŝultron. Liaj okuloj subbrulis 
kolere, sed li ne povis venĝi sin: lia mizera malamiko kuŝis 
lakeante plorete sur la ŝtonoj. 

— Ne dolorigu nin! Ne lasu, ke ili dolorigu min, trezoro! Ili ne 
turmentoss nin, ĉu, afablaj etaj hobitsoj? Ni ne intencis ion 
malbonan, sed ili sursaltis nin kiel katoj sur povrajn musojn, 
tion ili faris, trezoro. Kaj ni estas tiel solecaj, golum'. Ni 
traktos ilin afable, tre afable, se ili afablos al ni, ĉu ne, jes, 
jess. 

— Nu, kion fari pri ĝi? — diris Sam. — Ligi ĝin, tiel ke ĝi ne 
plu povu ŝtele sekvi nin, laŭ mia opinio. 

— Sed tio mortigus nin, mortigus nin, — ploretis Golumo. 

— Kruelaj etaj hobitsoj. Ŝnurumi nin en la fridaj malmolaj 
terenoj kaj forlasi nin, golum', golum'. — Plorsingultoj 
baŭmis en lia gluglanta gorĝo. 

— Ne, — diris Frodo. — Se mortigi lin, ni devus mortigi lin 
tuje. Sed tion ni ne povas fari, ne dum la aferoj estas tiaj. 
Kompatindulaĉo. Li faris al ni neniom da malutilo. 

— Ho, ĉu ne! — diris Sam, frotante sian ŝultron. — Ĉiuokaze 
li intencis fari, kaj li intencas fari, mi garantias. Sufoki nin 
dumdorme, jen lia plano. 

— Sendube, — diris Frodo. — Sed tio, kion li intencas fari, 
estas alia afero. — Li paŭzis kelkan tempon meditante. 
Golumo kuŝis senmove, sed ĉesis plorkrii. Sam staris 
rigardante lin minace. 

Tiam ŝajnis al Frodo, ke li aŭdas, tute klare sed malproksime, 
voĉojn el la pasinteco: 



Kiel domaĝe, ke Bilbo ne trapikis tiun fian kreaĵon, kiam 
li havis okazon! 

Domaĝe? Kompato retenis lian manon. Domaĝo, kaj 
kompato: netrapiki senbezone. 

Mi sentas al Golumo neniom da kompato. Li meritas 
morton. 

Jes, meritas. Supozeble vi pravas. Multaj vivantoj 
meritas morton. Kaj iuj mortantoj meritas la vivon. Ĉu 
tion vi povas aranĝi? Do ne tro entuziasme prijuĝu 
mortkondamnon. Ĉar eĉ la tre saĝaj ne antaŭvidas ĉiujn 
celojn. 

— En ordo, — li respondis voĉe, mallevante la glavon. 

— Tamen mi timas. Kaj malgraŭ tio, kiel vi vidas, mi ne tuŝos 
la kreaĵon. Ĉarvidante lin, mi efektive kompatas lin. 

Sam mire rigardis sian mastron, kiu ŝajnis paroli al 
neĉeestanto. Golumo levis sian kapon. 

— Jess, mizeraj ni estas, trezoro, — li plorplendis. — Mizero, 
mizero! Hobitoj ne mortigos nin, afablaj hobitoj. 

— Ne, ni tion ne faros, — diris Frodo. — Sed ni ankaŭ ne 
permesos, ke vi foriru. Vi plenas je miso kaj malbonfaro, 
Golumo. Vi devos akompani nin, finfine, dum ni observas 
vin. Sed vi devos helpi nin, se vi povos. Mano manon lavas. 

— Jess, jes ja, — diris Golumo sidiĝante. — Afablaj hobitoj! N 
iros kun ili. Trovos por ili sendanĝerajn padojn en la 
mallumo, jes ni faros. Kaj kien ili iras en jenaj malvarmaj 
duraj terenoj, ni scivolas, jes ni scivolas? — Li suprenrigardis 
al ili, kaj malforta lumo de ruzo kaj avido flagris momente en 
liaj palaj palpebrumantaj okuloj. 



Sam malridis al li kaj suĉis siajn dentojn; sed li ŝajne 
perceptis ion strangan pri la humoro de sia mastro, kaj ke la 
afero jam ne argumenteblas. Tamen mirigis lin la respondo 
de Frodo. 

Frodo rigardis rekte en la okulojn de Golumo, kiuj retiriĝis 
kaj tordiĝe forturnis sin. 

— Tion vi scias, aŭ vi sufiĉe trafe divenas, Smeagolo, — li 
diris kviete kaj severe. — Ni iras al Mordoro, kompreneble. 

Kaj vi konas la vojon tien, mi opinias. 

— Ah! sss! — diris Golumo, kovrante la orelojn per la manoj, 
kvazaŭ tia honesteco kaj la malkaŝa prononcado de la nomoj 
doloris al li. — Ni divenis, jes, ni divenis, — li flustris; — kaj 
ni ne deziris, ke ili iru tien ĉu? Ne, trezoro, ne la afablaj 
hobitoj. Cindroj, cindroj, kaj polvo, kaj soifo estas tie; kaj 
ŝaktoj, ŝaktoj, ŝaktoj, kaj orkoj, miloj da orkoj. Afablaj hobitoj 
devas ne iri — sss — al tiuj lokoj. 

— Do vi estis tie? — Frodo insistis. — Kaj vi estas retrenata 
tien, ĉu ne? 

— Jess. Jess. Ne! — kriĉis Golumo. — Unufoje, tio estis 
senintenca, ĉu ne, trezoro? Jess, senintenca. Sed ni ne reiros, 
ne, ne! — Tiam subite ŝanĝiĝis liaj voĉo kaj lingvaĵo, kaj li 
plorsingultis gorĝe, kaj parolis sende al ili. — Lasu min 
trankvila, golum'! Vi dolorigas min. Ho, miaj povraj manoj, 
golum'! Mi, ni, mi ne volas reveni. Mi ne povas trovi ĝin. Mi 
estas laca. Mi, ni ne povas trovi ĝin, golum', golum', ne, 
nenie. Ili ĉiam maldormas. Gnomoj, homoj, kaj elfoj, teruraj 
elfoj kun brilaj okuloj. Mi ne povas trovi ĝin. Ah! — Li stariĝis 
kaj pugnigis sian longan manon je osteca senkarna nodo, 
skuante ĝin al la oriento. — Ni ne faros! — li kriis. — Ne por 
vi. — Poste li ree kolapsis. — Golum', golum', — li plorkriis 
vizaĝaltere. — Ne rigardu nin! Foriru! Endormiĝu! 



— Li nek foriros, nek endormiĝos pro via ordono, Smeagolo, 

— diris Frodo. — Sed se vi vere volas liberiĝi de li denove, vi 
devas do helpi min. Kaj tio, mi timas, implicas ke vi trovu por 
ni padon al li. Sed ne necesos, ke vi iru la tutan vojon, ne 
post la pordegon de lia lando. 

Golumo ree eksidis kaj rigardis lin el sub la palpebroj. 

— Li troviĝas tiudirekte, — li gakis. — Ĉiam tiudirekte. Orkoj 
kondukos vin la tutan vojon. Facile troveblas orkoj oriente de 
I' rivero. Ne postulu de Smeagolo. Povra, povra Smeagolo, li 
foriris antaŭlonge. Oni forprenis lian Trezoron, kaj li perdiĝis. 

— Eble ni retrovos lin, se vi akompanos nin, — diris Frodo. 

— Ne, ne, neniam! Li perdis sian Trezoron, — diris Golumo. 

— Stariĝu! — diris Frodo. 

Golumo stariĝis kaj retropaŝis kontraŭ la klifon. 

— Nun! — diris Frodo. — Ĉu vi pli facile trovas padon tage aŭ 
nokte? Ni estas lacaj, sed se vi elektos la nokton, ni ekiros 
hodiaŭ nokte. 

— La lumegoj dolorigas al ni la okulojn, ili ja, — Golumo 
plendaĉis. — Ne sub la Blanka Vizaĝo, ankoraŭ ne. Gi iros 
malantaŭ la montaron baldaŭ, jess. Unue ripozu iom, afablaj 
hobitoj! 

— Do sidiĝu, — diris Frodo, — kaj ne moviĝu! 

La hobitoj sidigis sin apud li, po unu ambaŭflanke, apogante 
la dorson al la ŝtonmuro, ripozigante siajn krurojn. Ne 
necesis vorta interkonsento: ili sciis, ke iii devas ne ekdormi 
eĉ momente. Malrapide preterpasis la luno. Ombroj 
descendis de la montetoj, kaj ĉio mallumiĝis antaŭ ili. La 



steloj densiĝis kaj helis en la ĉielo. Neniu ekmoviĝis. Golumo 
sidis kun la kruroj kurbigitaj, genuoj submentone, plataj 
manoj kaj piedoj dismetitaj sur la tero, la okuloj fermitaj; sed 
li ŝajnis streĉita, kvazaŭ pensante aŭ aŭskultante. 

Frodo rigardis al Sam. Iliaj okuloj renkontiĝis kaj ili 
komprenis. Ili malstreĉiĝis, klinante malantaŭen siajn 
kapojn, kaj fermante siajn okulojn aŭ ŝajnigis tion. Baldaŭ la 
sono de ilia mallaŭta spirado aŭdiĝis. La manoj de Golumo 
tikis iomete. Apenaŭ rimarkeble lia kapo moviĝis 
maldekstren kaj dekstren, kaj jen unu okulo, poste la alia, 
malfermiĝis mallarĝe. La hobitoj neniun indikon faris. 

Subite, kun konsternaj viglo kaj rapideco, rekte de la tero 
per salto, kvazaŭ lokusta aŭ rana, Golumo saltegis antaŭen 
en la mallumon. Sed ĝuste tion atendis Frodo kaj Sam. Sam 
trafis lin antaŭ ol tiu faris du paŝojn post la salto. Frodo 
veninte malantaŭe kaptis lian kruron kaj ĵetis lin teren. 

— Via ŝnuro eble pruviĝos denove utila, Sam, — li diris. Sam 
prenis la ŝnuron. 

— Kaj kien vi celis en la duraj malvarmaj terenoj, sinjoro 
Golumo? — li graŭlis. — Ni scivolas, jes, ni scivolas. Portrovi 
iujn orkojnamikojn, mi garantias. Vi, aĉa perfidema kreaĵo. 
Devus ĉi ŝnuro ĉirkaŭi vian kolon, en strikta nodo cetere. 

Golumo kuŝis kviete kaj entreprenis neniujn pluajn trukojn. 

Li ne respondis al Sam, sed direktis al li rigardon rapidan kaj 
venenan. 

— Ni bezonas nur ion por reteni lin, — diris Frodo. — Ni 
volas, ke li marŝu, do ne utilas ligi liajn krurojn, nek la 
brakojn, li ŝajnas utiligi ilin preskaŭ same ofte. Ligu unu 
finon al lia maleolo, kaj tenu firme la alian finon. 



Li staris apud Golumo, dum Sam ligis la nodon. La sekvo 
surprizis ilin ambaŭ. Golumo komencis kriĉi per maldensa 
ŝira sono, tre hororige aŭskultata. Li tordiĝis kaj provis 
proksimigi sian buŝon al sia maleolo kaj mordi la ŝnuron. Li 
daŭre kriĉadis. 

Finfine Frodo konvinkiĝis, ke li vere sentas doloron; sed tio 
ne povis esti pro la nodo. Li esploris ĝin kaj konstatis, ke ĝi 
ne tro striktas, fakte striktas apenaŭ sufiĉe. Sam estis pli 
milda ol liaj vortoj. 

— Kio estas al vi? — li diris. — Se vi insistas forkuri, vi devas 
esti ligita; sed ni ne volas dolorigi al vi. 

— Ĝi dolorigas, ĝi dolorigas, — siblis Golumo. — Gi glaciigas, 
ĝi mordas! Elfoj tordisĝin, ili estu malbenataj! Aĉaj kruelaj 
hobitoj! Jen kial ni provis eskapi, kompreneble tial, trezoro. 

Ni divenis, ke ili estas hobitoj kruelaj. Ili vizitas elfojn, 
atakemajn elfojn kun helaj okuloj. Forprenu ĝin. Gi dolorigas 
nin. 

— Ne, mi ne forprenos ĝin, — diris Frodo, — krom se, — li 
momente paŭzis pensante, — krom se eblas promeso dirota 
de vi, kiun mi povasfidi. 

— Ni ĵuros fari tion, kion li volas, jes, jess, — diris Golumo, 
ankoraŭ tordiĝante kaj palpserĉante sian maleolon. — Gi 
dolorigas nin. 

— Ĉu ĵuros? — diris Frodo. 

— Smeagolo, — diris Golumo subite kaj klare, larĝe 
malfermante siajn okulojn kaj rigardante Frodon kun stranga 
lumo. — Smeagolo ĵuros sur la Trezoro. 

Frodo rektiĝis, kaj Sam denove estis surprizita de liaj vortoj 
kaj lia severa voĉo. 



— Sur la Trezoro, ĉu? Kiel vi aŭdacas? Pensu! 

Unu Ringo en mallumon ilin gvidas kaj katenas. 

Ĉu vi dediĉus vian promeson al tio, Smeagolo? Gi devigos 
vin. Sed ĝi estas eĉ pli perfidema ol vi. Gi eble tordos viajn 
vortojn. Gardu vin! Golumo kaŭris. 

— Sur la Trezoro, sur la Trezoro! — li ripetis. 

— Kaj kion vi ĵuros? — demandis Frodo. 

— Esti tre, tre bonkonduta, — diris Golumo. Poste rampinte 
ĝis la piedoj de Frodo li riverencegis antaŭ li, flustrante 
raŭke; tremego trapasis lin, kvazaŭ la vortoj skuus eĉ liajn 
ostojn pro timo. — Smeagolo ĵuros neniam, neniam permesi, 
ke Li havu ĝin. Neniam! Smeagolo savos ĝin. Sed li devas 
ĵuri sur la Trezoro. 

— Ne! Ne sur ĝi, — diris Frodo, rigardante al li kun severa 
kompato. — Vi volas nur vidi ĝin kaj tuŝi ĝin, se vi povos, 
kvankam vi scias, ke tio frenezigus vin. Ne sur ĝi. Juru laŭ ĝi, 
se vi volas. Ĉar vi scias, kie ĝi estas. Jes, vi scias, Smeagolo. 
Ĝi estas antaŭ vi. 

Momente ŝajnis al Sam, ke lia mastro estas kreskinta kaj 
Golumo ŝrumpis: alta severa princo, kiu kaŝis sian helecon 
en griza nubo, kaj ĉe liaj piedoj eta plorkria hundo. Tamen 
tiuj du estis iel parencaj kaj ne fremdaj. Ili povis atingi la 
menson unu de la alia. Golumo levis sin kaj komencis 
palpkaresi Frodon, ĝentilumante antaŭ liaj genuoj. 

— Suben! suben! — diris Frodo. — Jam diru la promeson! 

— Ni promesas, jes mi promesas! — diris Golumo. — Mi 
servos la mastron de la Trezoro. Bona mastro, bona 



Smeagolo, golum', golum'! — Subite li ekploris kaj denove 
mordissian maleolon. 

— Forprenu la ŝnuron, Sam! — diris Frodo. 

Malvolonte Sam obeis. Tuj Golumo stariĝis kaj komencis 
kaprioli kiel batita hundaĉo kies mastro karesis ĝin. De tiu 
momento okazis en li ŝanĝiĝo, kiu daŭris kelkan tempon. Li 
parolis malpli sible kaj plorvoĉe, kaj li alparolis rekte siajn 
kunulojn, ne sian trezoran memon. Li kaŭris kaj retiriĝis se ili 
proksimiĝis al li, aŭ subite ekmoviĝis, kaj li evitis tuŝi iliajn 
elfajn mantelojn; sed li estis amikeca, kaj efektive 
kompatinde avida plaĉi al ili. Li ridgakis kaj kapriolis, se oni 
spritis, aŭ eĉ se Frodo alparolis lin afable, kaj ploris se Frodo 
admonis lin. Sam diris al li malmulton entute. Li pli profunde 
ol antaŭe suspektis lin, kaj se tio eblas, ŝatis malpli la novan 
Golumon, la Smeagolon, ol la malnovan. 

— Nu, Golumo, aŭ kiel ajn ni devas nomi vin, — li diris, — ek 
al! Foriris la luno, kaj la nokto forpasas. Prefere ni ekiru. 

— Jes, jes, — konsentis Golumo, ĉirkaŭdancante. — Ni ekiru! 
Troviĝas nur unu transira vojo inter la norda kaj suda 
ekstremoj. Mi trovis ĝin, mi ja. Orkoj ne uzas ĝin, orkoj ne 
konas ĝin. Orkoj ne transiras la marĉojn, ili ĉirkaŭiras 
multmejle. Tre bonŝance vi venis ĉi-direkten. Tre bonŝance vi 
trovis Smeagolon, jes. Sekvu Smeagolon! 

Li foriris kelkajn paŝojn kaj retrorigardis scivoleme, kiel 
hundo invitanta ilin al promeno. 

— Atendu iom, Golumo! — kriis Sam. — Jam ne tro 
malproksimiĝu antaŭe! Mi estos ĉe via vosto, kaj mi tenas 
preta la ŝnuron. 


— Ne, ne! — diris Golumo. — Smeagolo promesis. 



En profunda nokto sub malmolaj klaraj steloj ili ekvojaĝis. 
Golumo kondukis ilin ree norden dum iom da tempo laŭ la 
vojo jam trapasita; poste li oblikvis dekstren for de la kruta 
rando de Emin Muilo, suben laŭ la malglataj ŝtonozaj 
deklivoj al la vastaj subaj marĉejoj. Ili fadis rapide kaj 
mallaŭte en la mallumon. Tra ĉiuj leŭgoj da dezertejo antaŭ 
la pordego de Mordoro estis nigra silento. 



2 


La trapaso de I' Marĉejo 

Golumo moviĝis rapide, kun la kapo kaj kolo antaŭenŝovitaj, 
ofte uzante tiel la manojn kiel la piedojn. Frodo kaj Sam nur 
malfacile egalpaŝis kun li; sed ŝajnis, ke li ne plu pensis pri 
eskapo, kaj kiam ili iom postrestis, li turniĝis kaj atendis ilin. 
Post iom da tempo li kondukis ilin ĝis la rando de la mallarĝa 
ravineto, kien ili trafis pli frue; sed ili jam pli malproksimis 
de la montetaro. 

— Jen ĝi! — li kriis. — Troviĝas vojo al la interno, jes. Nun ni 
sekvos ĝin, elen, jene foren tiudirekte. — Li fingromontris 
suden kaj orienten al la marĉejo. Ties odoro alvenis iliajn 
naztruojn, peza kaj fetora eĉ en la friska nokta aero. 

Golumo serĉis tien-reen sur la rando, kaj fine li alvokis ilin. 

— Ĉi tie! Ni povos malsupreniri ĉi tie. Smeagolo unu fojon 
iris ĉi-voje, mi iris ĉi-voje min kaŝante de orkoj. 

Li iris la unua, kaj sekvante lin la hobitoj subengrimpis en la 
mornon. Ne estis malfacile, ĉar la fendo tie estis profunda 
nur proksimume dek kvin futojn kaj ĉirkaŭ dek du de flanko 
al flanko. Ĉe la fundo estis fluanta akvo: tio estis fakte la 
kurejo de unu el la multaj riveretoj, kiuj fluetis suben el la 
montetoj por nutri la stagnajn lagetojn kaj marĉojn pretere. 
Golumo turnis sin dekstren, pli-malpli suden, kaj plaŭdis 
antaŭen kun la piedoj en la malprofunda ŝtonoza fluo. Li 
ŝajnis ege ĝojigita spertante la akvon, kaj klukridis al si, foje 
eĉ grakante specon de kanto. 

La land' fridportas, 
la manojn mordas, 
piedojn maĉas. 



La rokaj boskoj 
simile al ostoj 
senkarnaĉas. 

Sed flak' rivere 
malsekas tenere, 
piedojn plaĉas! 

Kaj nun ni volas... 

— Ha! Ha! Kion ni volas? — li diris, flankenstrabante al la 
hobitoj. — Ni diros al vi, — li grakis. — Li tion divenis 
antaŭlonge, Baginzo divenis tion. — Ekbrilo aperis en liaj 
okuloj, kaj Sam, rimarkante tiun ekbrilon en la mallumo, 
taksis ĝin ege malagrabla. 

Sen spir' sed alarma; 
morte malvarma; 
neniam soifas, ĉiam trinkas; 
maŝvestite neniam tintas. 

Sur tero dronas, 
insulon rekonas 
esti ja monto; 
pensas ke fonto 
estas aera. 

Glata kaj bela! 

Renkonti, plezure! 

Kapti bongustan 
fiŝon langustan 
volas ni nure! 

Tiuj vortoj nur igis pli urĝa en la pensoj de Sam problemon, 
kiu ĝenis lin ekde la momento, kiam li komprenis, ke lia 
mastro intencas utiligi Golumon kiel gvidanton: problemo 
pri nutraĵo. Ne venis al li en la kapon, ke eble ankaŭ lia 
mastro pripensis tion, sed li supozis, ke Golumo tion faris. 
Efektive, kiel Golumo nutris sin dum sia tuta soleca 
vojaĝado? "Ne tre bone, — pensis Sam. — Li aspektas sufiĉe 



malsatega. Li ne tro delikatas por provi la guston de hobito 
se mankas fiŝoj, mi vetas — supoze se li trafus nin 
senatentaj. Nu, tion li ne faros: ne Samon Vato inter aliaj”. 

Dum longa tempo ili stumblis antaŭen en la malhela 
serpentuma ravineto, aŭ tiel ŝajnis al la lacaj piedoj de Frodo 
kaj Sam. La ravineto turniĝis orienten, kaj dum la pluiro ĝi 
plilarĝiĝis kaj iom post iom malprofundiĝis. Finfine la ĉielo 
paliĝis de la unua matena grizo. Golumo ĝis tiam vidigis 
neniun laciĝon, sed nun li suprenrigardis kaj haltis. 

— La tago proksimas, — li flustris, kvazaŭ Tago estus io, kio 
eble subaŭskultus lin kaj alsaltus lin. — Smeagolo restos ĉi 
tie: mi restos ĉi tie, kaj la Flava Vizaĝo ne vidos min. 

— Mi ĝojus vidi la sunon, — diris Frodo, — sed ni restos ĉi tie: 
ni estas tro lacaj por iri pluen nuntempe. 

— Vi ne saĝas ĝojante pri la Flava Vizaĝo, — diris Golumo. 

— Ĝi vidigas vin. Afablaj sagacaj hobitoj restu kun 
Smeagolo. Orkoj kaj fiaĵoj estas en la najbaraĵo. Ili povas vidi 
longdistancen. Restu kaj kaŝu vin kun mi! 

La triopo sidiĝis por ripozi sube de la rokflanko de la 
ravineto. Tiu ne multe pli altis nun ol altkreska homo, kaj ĉe 
la subo estis larĝaj plataj bretoj el seka ŝtonaĵo; la akvo fluis 
en kanaleto aliflanke. Frodo kaj Sam sidis sur unu el la 
platoj, ripozigante siajn dorsojn. Golumo padelis kaj skrablis 
en la fluo. 

— Ni devas manĝi iomete da nutraĵo, — diris Frodo. — Ĉu vi 
malsatas, Smeagolo? Ni havas tre malmulton dividotan, sed 
ni disponigos al vi tiom, kiom ni povos. 

Pro la vorto malsatas verdeca lumo ekardis en la palaj okuloj 
de Golumo, kaj ili ŝajnis eĉ pli elstari ol antaŭe sur lia magra 



malsaneca vizaĝo. Momente li reprenis sian antaŭan 
Goluman manieron. 

— Ni malssategass, jes malssategass, trezoro, — li diris. 

— Kion ili manĝas? Ĉu ili havas agrablajn fiŝŝojn? — Lia 
lango elpendis inter la akraj flavaj dentoj kaj lekis la 
senkolorajn lipojn. 

— Ne, fiŝojn ni ne havas, — diris Frodo. — Ni havas nur ĉi 
tion, — li vidigis oblaton da lembaso, — kaj akvon, se la akvo 
ĉi tie estas trinkinda. 

— Jess, jess, akvo bela, — diris Golumo. — Trinku ĝin, trinku 
ĝin, dum ni ankoraŭ povas! Sed kion ili havas, trezoro? Ĉu ĝi 
maĉeblas? Ĉu ĝi bongustas? 

Frodo derompis pecon da oblato kaj donis ĝin al li sur ĝia 
folivolvaĵo. Golumo snufis la folion kaj lia vizaĝo ŝanĝiĝis: 
spasmo da naŭzo aperis sur ĝi kaj sugesto pri lia malnova 
malico. 

— Smeagolo flaras ĝin! — li diris. — Folioj el la elfa lando, 
pu! Ili fetoras. Li grimpis tiujn arbojn, kaj li ne povis forlavi la 
odoron de siaj manoj, miaj belaj manoj. — Faligante la folion, 
li prenis anguleton de la lembaso kaj mordetis ĝin. Li kraĉis, 
kaj tusado skuis lin. 

— Ah! Ne! — li balbutis. — Vi provas sufoki la kompatindan 
Smeagolon. Polvon kaj cindron li ne povas manĝi. Li devas 
malsati. Sed al Smeagolo ne gravas. Afablaj hobitoj! 
Smeagolo ja promesis. Li malsatos. Nutraĵon de hobitoj li ne 
povas manĝi. Li malsatos. Kompatinda maldika Smeagolo! 

— Mi bedaŭras, — diris Frodo, — sed mi ne povas helpi vin, 
mi timas. Mi opinias, ke tiu ĉi nutraĵo bonefikus al vi, se vi 
provus. Sed eble vi eĉ ne povas provi, almenaŭ ne ankoraŭ. 



La hobitoj silente maĉis sian lembason. Sam opiniis, ke ĝi 
multe pli bongustas iel, ol ĝi bongustis jam de kelka tempo: 
la konduto de Golumo igis lin denove atenti ĝian guston. 

Sed li ne sentis sin komforta. Golumo rigardis ĉiun pecon de 
mano al buŝo, kiel hundo atenda apud seĝo de 
tagmanĝanto. Nur kiam ili finmanĝis kaj pretiĝis ripozi, tiam 
li verŝajne konvinkiĝis, ke ili havas neniujn kaŝitajn 
frandaĵojn, kiujn li povus dividi. Tiam li iris sidi sola for 
kelkajn paŝojn kaj iomete plorĝemis. 

— Vidu! — Sam flustris al Frodo, ne tro mallaŭte; li vere ne 
zorgis, ĉu aŭ ne Golumo aŭdas lin. — Ni devas iom dormi; 
sed ne ambaŭ samtempe dum proksimas tiu kanajlo, kun aŭ 
sen promeso. Ĉu Smeagolo aŭ Golumo, li ne ŝanĝos siajn 
kutimojn rapide, mi garantias. Ekdormu vi, sinjoro Frodo, kaj 
mi vekos vin, kiam mi ne plu povos teni apertaj la 
palpebrojn. Laŭvice, kiel antaŭe, dum li estas neligita. 

— Eble vi pravas, Sam, — diris Frodo malkaŝe. — Ja estas en 
li ŝanĝiĝo, sed kia ŝanĝiĝo kaj kiel profunda, tion mi ankoraŭ 
ne certas. Serioze tamen, mi ne opinias necese timi 
nuntempe. Tamen vaĉu, se vi volas. Havigu al mi ĉirkaŭ du 
horojn, ne pli, kaj poste veku min. 

Tiel laca estis Frodo, ke lia kapo kliniĝis antaŭen sur la 
bruston kaj li ekdormis, preskaŭ tuj post kiam li elparolis 
tiujn vortojn. Golumo ŝajnis ne plu sperti timon. Li kurbiĝis 
kaj baldaŭ endormiĝis, tute senĝene. Baldaŭ la spiro siblis 
mallaŭte tra la kunpremitaj dentoj, sed li kuŝis ŝtone 
senmova. Post kelka tempo, timante ke li ekdormos, se li 
sidos aŭskultante la spiradon de siaj du kunuloj, Sam 
stariĝis kaj malabrupte fingropuŝis Golumon. Ties manoj 
malpugniĝis kaj tikis, sed neniun alian moviĝon li faris. Sam 
kliniĝis kaj diris fiŝŝo apud lia orelo, sed venis neniu 
respondo, eĉ ne interrompeto en la spirado de Golumo. 



Sam gratis la kapon. 


— Vere devas esti, ke li dormas, — li murmuris. — Kaj se mi 
similus Golumon, li neniam plu revekiĝus. — Li bridis la 
penson pri sia glavo kaj la ŝnuro, kiuj ekestis en lia menso, 
kaj iris sidiĝi apud sia mastro. 

Kiam li vekiĝis, la ĉielo estis malheleta, ne pli hela sed 
malpli hela ol kiam ili matenmanĝis. Sam salte stariĝis. Ne 
malpleje pro la propra sento de viglo kaj malsato, li subite 
komprenis, ke li fordormis la taglumon, naŭ horojn 
minimume. Frodo ankoraŭ dormadis nun kuŝante etendite 
sur la flanko. Golumo ne estis videbla. Diversaj admonaj 
nomoj por si venis al la menso de Sam, ĉerpitaj el la 
vortprovizo de la Avulo; poste plu venis al li en la kapon, ke 
lia mastro pravis: provizore estis nenio kontraŭgardenda. Ili 
estis ĉiuokaze ambaŭ vivaj kaj nesufokitaj. 

— Kompatindulaĉo! — li diris duone sinriproĉe. — Jam mi 
scivolas, kien li iris? 

— Ne malproksimen, ne malproksimen! — diris voĉo 
desupre. Li rigardis supren kaj vidis la figuron kun la grandaj 
kapo kaj oreloj fone de la vespera ĉielo. 

— Hej, kion vi faras? — kriis Sam, la suspektoj revenis tuj 
kiam ii ekvidis tiun figuron. 

— Smeagolo malsatas, — diris Golumo. — Revenos baldaŭ. 

— Revenu nun! — kriis Sam. — Hej! Revenu! — Sed Golumo 
jam malaperis. 

Frodo vekiĝis pro la krio de Sam kaj sidiĝis, frotante siajn 
okulojn. 

— Saluton! — li diris. — Ĉu io misas? Kioma horo estas? 



— Mi ne scias, — diris Sam. — Post la sunsubiro, ŝajnas al mi. 
Kaj li foriris. Diris, ke li malsatas. 

— Ne zorgu! — diris Frodo. — Nenio farebla. Sed li revenos, 
vi vidos. La promeso efikos dum ankoraŭ iom da tempo. Kaj li 
ĉiuokaze ne forlasos sian Trezoron. 

Frodo bagateligis tion, kiam li eksciis, ke ili profunde dormis 
dum horoj kun Golumo, kaj cetere Golumo tre malsata kaj 
neligita apude. 

— Ne pensu pri iuj el la fortaj vortoj de via Avulo, — li diris. 

— Vi estis elĉerpita, kaj ĉio rezultis bone: ni ambaŭ estas 
jam ripozintaj. Kaj antaŭ ni estas malfacila vojo, la plej 
malfacila vojo el ĉiuj. 

— Pri la nutraĵo, — diris Sam. — Kiom longe okupos nin tiu ĉi 
tasko? Kaj kiam ĝi estos finita, kion ni tiam faros? Tiu ĉi 
vojpano mirinde tenas onin surpieda, kvankam ĝi ne inde 
kontentigas la internaĵon, kiel oni povus diri: ne laŭ mia 
sento ĉiuokaze, sen malrespekto al tiuj, kiuj faris ĝin. Sed 
oni devas ion manĝi ĉiutage, kaj ĝi ne kreskas. Mi kalkulas, 
ke ni havas sufiĉon por, ni diru, proksimume tri semajnoj, kaj 
tiom kun strikta zono kaj delikataj dentoj, sciu. Ni iom libere 
traktis ĝin ĝis nun. 

— Mi ne scias, kiom longe ni bezonos por... Porfini, — diris 
Frodo. — Ni estis aĉe malhelpataj en la montetaro. Sed 
Samsaĝo Vato, mia kara hobito, efektive, mia plej kara 
hobito Sam, amiko el amikoj, al mi ŝajnas, ke ne necesas al 
ni pripensi, kio fariĝos poste. Fini la taskon, laŭ via esprimo... 
Kia espero ekzistas, ke ni iam kapablos? Kaj se jes, kiu scias, 
kio rezultos el tio? Se la Unu eniros la Fajron, kaj ni ĉeestos? 
Mi demandas al vi, Sam, ĉu verŝajnas, ke ni iam denove 
bezonos panon? Mi opinias, ke ne. Se ni povos varti niajn 



krurojn ĝis atingi Monton de Sorto, jen ĉio kion ni povas fari. 
Pli ol mi kapablas, mi komencas senti. 

Sam kapjesis silente. Li kaptis la manon de sia mastro kaj 
kliniĝis al ĝi. Li ne kisis ĝin, kvankam liaj larmoj falis sur ĝin. 
Poste li sin forturnis, viŝis per maniko sian nazon, stariĝis kaj 
ĉirkaŭstamfis, klopodante fajfi, kaj dirante inter klopodoj: 

— Kie estas tiu kreitaĉo? 

Post fakte ne tre longe revenis Golumo; sed li venis tiom 
kviete, ke ili ne aŭdis lin ĝis li staris antaŭ ili. Liajn fingrojn 
kaj vizaĝon makulis nigra koto. Li ankoraŭ maĉis kaj bavis. 
Kion li maĉas, ili preferis ne demandi kaj ne emis pripensi. 

“Vermojn aŭ blatojn aŭ ion ŝiman el truoj, — pensis Sam. 

— Brr! La fikreito, la kompatindulaĉo!” 

Golumo diris nenion al ili, ĝis li trinkis profunde kaj sin lavis 
en la rojo. Poste li proksimiĝis al ili, lekante siajn lipojn. 

— Jam pli bone, — li diris. — Ĉu ni ripozis? Pretas ekiri? 
Afablaj hobitoj, ili dormas bele. Fidas nun Smeagolon? Tre, 
tre bone. 

La sekva stadio de la vojaĝo sufiĉe similis la antaŭan. Dum 
ili pluiris, la ravineto ĉiam pli malprofundiĝis kaj la deklivo 
de ĝia fundo iĝis pli malabrupta. Gia subo estis malpli 
ŝtonoza kaj pli grundeca, kaj iom post iom ĝiaj flankoj iĝis 
nuraj randoj. Gi komencis serpentumi kaj vagadi. Tiu nokto 
proksimiĝis al sia fino, sed nuboj jam kovris lunon kaj 
stelojn, kaj ili konstatis la alvenon de la tago nur pro la 
malrapida dissterniĝo de maldensa griza lumo. 

En frosta horo ili alvenis la ekstremon de la akvofluo. La 
bordoj iĝis muskokovritaj teramasetoj. Trans la lasta breto de 
putra ŝtono la rojo gargaris kaj subenfalis al bruna marĉo kaj 



perdiĝis. Sekaj kanoj siblis kaj klakis, kvankam neniu vento 
senteblis. 

Ambaŭflanke kaj antaŭe nun kuŝis marĉoj kaj kotoj, 
etendiĝantaj suden kaj orienten en la malhelan duonlumon. 
Nebuletoj volviĝis kaj fumis el mallumaj kaj naŭzegaj flakoj. 
Ties fetoro ŝvebis sufoke en la senmova aero. Fore, jam 
preskaŭ rekte sude, la montaj muroj de Mordoro baŭmis, 
kvazaŭ nigra bariloel krudaj nuboj ŝvebantaj superdanĝera 
nebulkovrita maro. 

La hobitoj nun tute dependis de Golumo. Ili ne sciis, kaj en 
tiu nebula lumo ne povis diveni, ke ili estis fakte nur ĝuste 
interne de la nordaj bordoj de la marĉejo, kies ĉefa etendaĵo 
kuŝis sude de ili. Ili povus, se ili konus la terenon, kun iom da 
prokrasto iom reiri laŭ siaj paŝoj, kaj poste turniĝinte 
orienten ĉirkaŭiri per malmolaj vojoj al la dezerta ebenaĵo 
Dagorlado: la kampo de I' antikva batalo antaŭ la Pordego 
de Mordoro. Tamen tia vojo ne proponus multan esperon. Sur 
tiu ŝtonoza ebenaĵo mankis sinkaŝaj eblecoj, kaj tra ĝi 
kondukis la ĉefvojoj de la orkoj kaj aliaj soldatoj de la 
Malamiko. Eĉ la manteloj de Lorieno ne kaŝus ilin tie. 

— Kiel ni direktas nian vojon nun, Smeagolo? — demandis 
Frodo. — Ĉu necesas trairi ĉi fetorajn marĉejojn? 

— Ne necesas, tute ne necesas, — diris Golumo. — Ne, se la 
hobitoj volas atingi la malhelajn montojn kaj renkonti Lin tre 
rapide. Retro iom, kaj iom ĉirkaŭe, — lia maldika brako 
gestis norden kaj orienten, — kaj vi alvenos durajn 
malvarmajn vojojn ĝis la pordego de Lia lando. Multaj el Liaj 
personoj estos tie atentante pri gastoj, tre kontentaj konduki 
ilin senprokraste al Li, ho jes. Lia Okulo gvatas tiun vojon la 
tutan tempon. Gi kaptis Smeagolon tie, antaŭ longe. Sed 
Smeagolo post tio uzis siajn okulojn, jes, jes: mi uzis la 
okulojn, piedojn kaj nazon de tiam. Mi konas aliajn vojojn. Pli 



malfacilajn, ne tiom rapidajn, sed pli bonajn, se ni deziras, 
ke Li ne vidu. Sekvu Smeagolon! Li povas konduki vin tra la 
marĉoj, tra la nebuletoj, agrablaj densaj nebuletoj. Sekvu 
Smeagolon tre zorge, kaj vi povos iri tre longe, sufiĉe longe, 
antaŭ ol Li kaptos vin, jes eble. 

Jam tagiĝis, venis mateno senventa kaj malafabla, kaj la 
marĉaj fetoroj kuŝis en pezaj amasiĝoj. Neniom da suno 
penetris la malaltan nuboplenan ĉielon, kaj Golumo ŝajnis 
avida daŭrigi tuj la vojaĝon. Do post mallonga ripozeto ili 
ekiris denove kaj baldaŭ perdiĝis en ombreca silenta mondo, 
forbarita de observo al la ĉirkaŭaj terenoj, ĉu de la montetoj 
kiujn ili forlasis, ĉu de la montoj celataj. Ili iris laŭ malrapida 
spaliro: Golumo, Sam, Frodo. 

Frodo ŝajnis el la tri la plej laca, kaj kvankam ili iris 
malrapide, li ofte postrestis. La hobitoj baldaŭ konstatis, ke 
tio kio aspektis kiel unu vasta marĉejo estas fakte senfina 
reto da lagetoj kaj molaj kotejoj, kaj serpentumaj 
duonbaritaj fluoj. Inter ili lertaj okuloj kaj piedoj povis trovi 
vagan vojon. Golumo certe posedis tian lerton kaj bezonis 
ĝin tute. Lia kapo sur la longa kolo senĉese turniĝis tien kaj 
reen, dum li snufis kaj murmuris al si la tutan tempon. Foje li 
levis alte sian manon kaj haltigis ilin, dum li antaŭeniris iom, 
kurbiĝinte, esplorante la teron perfingroj aŭ piedfingroj, aŭ 
nur aŭskultante per unu orelo premita al la tero. 

Estis tede kaj lacige. Malvarma malseketa vintro ankoraŭ 
regis en tiu forlasita lando. La sola verdaĵo estis la ŝaŭma 
tavolo de palaj loloj sur la mallumaj grasaj supraĵoj de la 
malafablaj akvoj. Mortintaj herboj kaj putraj kanoj aperis en 
la nebuleto kiel ĉifaj ombroj de someroj longe forgesitaj. 

Dum la tago pasadis, la lumo iomete plifortiĝis, kaj la 
nebuletoj foriĝis, iĝante pli maldensaj kaj pli travideblaj. 

Fore super la putraĵo kaj vaporoj de la mondo la suno jam 



ŝvebis alta kaj ora en serena lando kun fundoj el blindiga 
ŝaŭmo, sed nur okazan sunfantomon ili povis vidi tie sube, 
malklaran, palan, kiu havigis neniom da koloro kaj neniom 
da varmo. Sed eĉ pro tiu ĉi memorigo pri ĝia ĉeesto Golumo 
faltigis la frunton kaj kuntiriĝis. Li haltigis la vojaĝon, kaj ili 
ripozis, kaŭrante kvazaŭ persekutataj bestetoj, rande de 
granda brana kanaro. Profunde kvietis, nursupraĵe tuŝite per 
la malforta tremeto de malplenaj semoplumoj, kaj rompitaj 
herberoj tremantaj en etaj aermoviĝoj kiujn ili ne povis 
senti. 

— Eĉ ne birdo! — diris Sam funebre. 

— Ne, neniom da birdoj, — diris Golumo. — Agrablaj birdoj! 

— Li lekis siajn dentojn. — Neniom da birdoj ĉi tie. Estas 
serpentsoj, vermsoj, aĵoj en la lagetoj. Multaj aĵoj, multe da 
aĵoj malagrablaj. Neniom da birdoj, — li finis malĝoje. Sam 
rigardis lin malŝate. 

Tiel pasis la tria tago de ilia vojaĝo kun Golumo. Antaŭ ol la 
vesperaj ombroj longiĝis en landoj pli feliĉaj, ili pluiris, ĉiam 
pluiris kun nur mallongaj haltoj. Ili haltis ne tiom por ripozi, 
kiom por helpi Golumon, ĉar nun eĉ li devis antaŭeniri 
ekstreme singarde, kaj li kelkfoje dum tempeto ne sciis 
precize kien iri. Ili jam atingis la mezon mem de la Mortaj 
Marĉoj, kaj estis mallume. 

Ili marŝis malrapide, kliniĝinte, proksimspalire, atente 
rigardante ĉiun moviĝon de Golumo. La marĉejo iĝis pli 
malseka, etendiĝante al larĝaj stagnaj lagoj, inter kiuj ĉiam 
pli kaj pli malfacilis trovi la lokojn pli firmajn, kie piedoj 
povis paŝi ne sinkante en gargaran koton. La vojaĝantoj 
estis malpezaj, alie eble neniu el ili iam sukcesus trovi 
travojon. 



Baldaŭ iĝis tute senlume: la aero ŝajnis nigra kaj peza 
spiraĵo. Kiam aperis lumoj, Sam frotis siajn okulojn. Al li 
ŝajnis, ke lia kapo difektiĝas. Li unue ekvidis per angulo de 
sia maldekstra okulo strieton da pala ekbrilo, kiu forvelkis; 
sed aliaj aperis baldaŭ poste: iuj kiel malklara hela fumo, iuj 
kiel nebulecaj flamoj flagrantaj malrapide super nevideblaj 
kandeloj; tie kaj tie ili tordiĝis kiel fantomecaj toloj 
malvolvitaj de kaŝitaj manoj. Sed neniu el ambaŭ kunuloj 
diris vorton. 

Finfine Sam ne plu povis toleri tion. 

— Kio estas ĉio ĉi, Golumo? — li demandis flustre. — Tiuj 
lumoj? Ili ĉie ĉirkaŭas nin nun. Ĉu ni estas enfermitaj? Kiuj il 
estas? 

Golumo rigardis supren. Malhela akvo estis antaŭ li, kaj li 
rampis surtere, tien kaj reen, dubema pri la vojo. 

— Jes, ili tute ĉirkaŭas nin, — li flustris. — La trukaj lumoj. 
Kandeloj de kadavroj, jes, jes. Ne atentu ilin! Ne rigardu! Ne 
sekvu ilin! Kie estas la mastro? 

Sam retrorigardis kaj konstatis, ke Frodo denove postrestas. 
Li ne povis vidi lin. Li reiris kelkajn paŝojn en la mallumon, 
ne aŭdacante iri tre foren, aŭ voki pli laŭte ol per raŭka 
flustro. Subite li stumblis kontraŭ Frodo, kiu staris 
enpensiĝinte, rigardante la palajn lumojn. Liaj manoj pendis 
rigide apud la flankoj; akvo kaj ŝlimo degutis de ili. 

— Venu, sinjoro Frodo! — diris Sam. — Ne rigardu ilin! 
Golumo avertis pri ili. Ni proksime sekvu lin kaj eliru el tiu ĉi 
malbeninda lando laŭeble rapide, se ni povos! 

— Bone, — diris Frodo, kvazaŭ vekiĝante el revo. — Mi 
venas. Antaŭen! 



Rapidante denove antaŭen, Sam stumblis, trafante per la 
piedo ian malnovan radikon aŭ teramaseton. Li falis kaj 
pezis sur la manojn, kiuj sinkis profunde en la gluecan 
koton, tiel ke lia vizaĝo proksimiĝis al la supraĵo de la 
malluma lago. Aŭdiĝis malforta siblo, leviĝis naŭza odoro, la 
lumoj flagris, dancis kaj kirliĝis. Momente la akvo sub li 
aspektis kiel ia fenestro, kovrita de malpura vitro, tra kiu li 
rigardas. Ŝirtrenante siajn manojn el la marĉo, li retrosaltis 
kriante: 

— Troviĝas mortintoj, mortaj vizaĝoj en la akvo, — li diris 
terurite. — Mortaj vizaĝoj! 

Golumo ridis. 

— La Mortaj Marĉoj, jes, jes: tiel ili nomiĝas, — li gakis. — Vi 
devas ne enrigardi, kiam la kandeloj brulas. 

— Kiuj ili estas? Kio ili estas? — demandis Sam tremegante, 
turnante sin al Frodo, kiu nun estis malantaŭ li. 

— Mi ne scias, — diris Frodo per dormema voĉo. — Sed 
ankaŭ mi vidis ilin. En la lagetoj, kiam la kandeloj brulas. Ili 
kuŝas en ĉiuj lagetoj, vizaĝoj palaj, profunde-profunde sub la 
malhela akvo. Mi vidis ilin: malafablajn kaj misajn vizaĝojn, 
kaj noblajn tristajn vizaĝojn. Multaj vizaĝoj fieraj kaj belaj, 
kaj loloj en iliaj arĝentaj hararoj. Sed ĉiuj hidaj, ĉiuj putraj, 
ĉiuj mortaj. Kruela lumo trafas ilin. — Frodo kaŝis siajn 
okulojn per la manoj. — Mi ne scias, kiuj ili estas; sed mi 
kredis vidi tie homojn, elfojn kaj orkojn apude. 

— Jes, jes, — diris Golumo. — Ĉiuj mortaj, ĉiuj putraj. Elfoj, 
kaj homoj, kaj orkoj. La Mortaj Marĉoj. Okazis granda batalo 
antaŭlonge, jes, tiel oni diris al Smeagolo, kiam li estis juna, 
kiam mi estis juna, antaŭ ol venis la Trezoro. Ĉi tie estis 
granda batalo. Altaj homoj kun longaj glavoj, kaj teruraj 
elfoj, kaj orkoj kriĉantaj. lii batalis sur la ebenaĵo dum tagoj 



kaj monatoj ĉe la Nigra Pordego. Sed la marĉoj plivastiĝis 
post tiam, englutis la tombojn; ĉiam rampante, rampante. 


— Sed tio okazis antaŭ epoko kaj pli, — diris Sam. — La 
mortintoj ne povas esti efektive tie! Ĉu ĝi estas ia demonaĵo 
kovita en la Malhela Lando? 

— Kiu scias? Smeagolo ne scias, — respondis Golumo. — Oni 
ne povas atingi ilin, oni ne povas tuŝi ilin. Ni provis unufoje, 
jes, trezoro. Mi provis unufoje; sed oni ne povas atingi ilin. 
Nurformoj videblaj, eble, netuŝeblaj. Ne, trezoro! Ĉiuj 
mortaj. 

Sam rigardis lin malŝate kaj tremis denove, pensante, ke li 
divenas, kial Smeagolo provis tuŝi ilin. 

— Nu, mi ne volas vidi ilin, — li diris. — Neniam denove! Ĉu 
ni ne povas pluiri kaj eskapi? 

— Jes, jes, — diris Golumo. — Sed malrapide, tre malrapide. 
Tre singarde! Aŭ la hobitoj subeniros aliĝe al la mortintoj kaj 
fajrigos kandeletojn. Sekvu Smeagolon! Ne rigardu la 
lumojn! 

Li forrampis dekstren, serĉante vojon ĉirkaŭ la lagon. Ili 
sekvis proksime, kliniĝinte, ofte uzante la manojn samkiel li. 
'Tri trezoraj Golumetoj en spaliro ni estos, se tio ĉi multe pli 
longe daŭros”, — pensis Sam. 

Fine ili alvenis la ekstremon de I' nigra lago, kaj ili transiris 
ĝin, kaŭre, danĝere, rampante aŭ saltante de unu nefidinda 
insula amaseto al alia. Ofte ili baraktis, paŝante aŭ falante 
manojn-antaŭe en akvojn naŭzajn kiel kloako, ĝis ili estis 
ŝlimkovritaj kaj makulitaj preskaŭ ĝiskole kaj fetoris en la 
naztruoj unu de la alia. 



Estis malfrunokte, kiam ili finfine atingis teron pli firman 
denove. Golumo siblis kaj flustris al si, sed ŝajnis, ke li estas 
kontenta: laŭ ia mistera maniero, per ia kunfandita sento de 
palpado, flarado kaj nekutima memoro pri formoj en la 
mallumo li ŝajnis scii precize, kie li ree estis, kaj certi pri la 
vojo antaŭe. 

— Nun antaŭen ni iras! — li diris. — Afablaj hobitoj! Bravaj 
hobitoj! Tre tre lacaj, kompreneble, tiaj ni estas, mia trezoro, 
ĉiuj el ni. Sed ni devas konduki la mastron for de 1' misaj 
lumoj, jes, jes, ni devas. 

Post tiuj vortoj li ekiris denove, preskaŭ trote, laŭ direkto, kiu 
aspektis longa aleo inter altaj kanoj, kaj ili stumble sekvis lin 
laŭeble rapide. Sed post iom da tempo li haltis subite kaj 
snufis dubeme la aeron, siblante kvazaŭ li estus ĝenata aŭ 
malkontenta denove. 

— Kio estas? — graŭlis Sam, miskomprenante la signojn. 

— Kial necesas snufi? La fetoro preskaŭ faligas min eĉ 
nazotene. Vi fetoras, kaj la mastro fetoras; la tuta loko 
fetoras. 

— Jes, jes, kaj Sam fetoras! — respondis Golumo. 

— Kompatinda Smeagolo flaras tion, sed bona Smeagolo ĝin 
toleras. Helpas la afablan mastron. Sed tio ne gravas. La 
aero moviĝas, ŝanĝiĝo proksimiĝas. Smeagolo scivolas; li ne 
estas feliĉa. 

Li pluiris, sed lia maltrankvilo pliiĝis, kaj de tempo al tempo 
li stariĝis plenstreĉe, trudante sian kolon orienten kaj suden. 
Dum iom da tempo la hobitoj povis nek aŭdi nek senti tion, 
kio ĉagrenis lin. Poste subite haltis ĉiuj tri, rigidiĝante kaj 
aŭskultante. Al Frodo kaj Sam ŝajnis, ke ili aŭdas, tre 
malproksime, longan lamentan krion, altan, maldensan kaj 
kruelan. Ili tremegis. Sammomente la ekmoviĝo de la aero 



perceptiĝis al ili, kaj iĝis tre froste. Dum ili staris streĉe 
aŭskultante, ili aŭdis bruon kvazaŭ venton venantan defore. 
La nebulecaj lumoj ektremis, malbrilis kaj estingiĝis. 

Golumo rifuzis moviĝi. Li staris tremante kaj balbutante al si, 
ĝis abrupte la vento atingis ilin, siblante kaj murmuregante 
tra la marĉejo. La nokto iĝis malpli nigra, sufiĉe lumeta por 
ke ili vidu, aŭ duonvidu, senformajn nebuldrivaĵojn 
kurbiĝantajn kaj tordiĝantajn dum la nebulo transruliĝis ilin 
kaj preterpasis ilin. Rigardante supren ili vidis la nubojn 
apartiĝi kaj diseriĝi, kaj poste en la alta sudo la luno 
estingiĝis flagre, rajdante en la fluga zostero. 

Momente tiu vidaĵo feliĉigis la korojn de la hobitoj; sed 
Golumo kaŭris, murmurante malbenojn al la Blanka Vizaĝo. 
Poste Frodo kaj Sam gapante al la ĉielo, profunde enspirante 
la aeron pli freŝan, vidis ĝian alvenon: nubeto fluganta el la 
malbenindaj montoj; nigra ombro elsendita el Mordoro; 
grandega figuro flugilhava kaj minaca. Gi peliĝis antaŭ la 
luno, kaj kun timiga krio foriris okcidenten, pro sia minaca 
rapido postlasante la venton. 

Ili falis antaŭen, tordiĝante senatente sur la malvarma tero. 
Sed la terurombro giris kaj revenis, jam pasante pli malalte, 
rekte super ili, viŝante la marĉfetoron per siaj abomenaj 
flugiloj. Kaj poste ĝi estisfor, reflugante al Mordoro je 
rapideco de la Saŭrona kolero; kaj malantaŭ ĝi la vento 
formiĝis, lasante la Mortajn Marĉojn dezertaj kaj mornaj. La 
nudan dezerton, ĝis videblo de la okuloj, eĉ ĝis la fora 
minaco de la montoj, makuletis la intermita lunlumo. 

Frodo kaj Sam stariĝis, frotante siajn okulojn, kvazaŭ infanoj 
vekitaj el misa sonĝo por retrovi la konatan nokton ankoraŭ 
kovranta la mondon. Sed Golumo kuŝis sur la tero kvazaŭ 
senkonsciigite. Ili malfacile rekonsciigis lin, kaj dum kelka 
tempo li rifuzis levi la vizaĝon, sed kaŭris antaŭen sur la 



kubutoj, kovrante la malantaŭon de sia kapo per la grandaj 
plataj manoj. 

— Fantomoj! — li ululis. — Fantomoj flugilhavaj! La Trezoro 
estas ilia mastro. Ili vidas ĉion, ĉion. Nenio kapablas kaŝiĝi 
antaŭ ili. Malbenatu la Blanka Vizaĝo! Kaj ili rakontas al Li 
ĉion. Li vidas, Li scias. Ah, golum', golum', golum'! — Ne ĝis 
subeniris la luno, fore okcidente post Tol Brandiro, li 
konsentis stariĝi aŭ moviĝi. 

Ekde tiam al Sam ŝajnis, ke ili konstatas denove ŝanĝiĝon en 
Golumo. Li estis pli flatema kaj amikecon serĉanta; sed Sam 
ekvidis kelkfoje iujn strangajn esprimojn en liaj okuloj, 
precipe kiam li rigardis Frodon; kaj li reiris pli kaj pli al sia 
malnova parolmaniero. Kaj Sam spertis alian kreskantan 
ĝenon. Frodo ŝajnis laca, lacega preskaŭ elĉerpiĝe. Li diris 
nenion, fakte li malmulte parolis entute; kaj li ne plendis, 
sed li marŝis kiel ŝarĝportanto, kies ŝarĝo ĉiam pli peziĝas; 
kaj li treniĝis, pli kaj pli malrapide, tiel ke Sam ofte devis 
peti, ke Golumo atendu kaj ne postlasu ilian mastron. 

Efektive je ĉiu paŝo al la pordo de Mordoro Frodo sentis la 
Ringon sur ties ĉeneto ĉirkaŭ la kolo iĝi pli kaj pli peza. Li 
jam komencis senti ĝin kiel realan pezaĵon, kiu tiris lin teren. 
Sed lin multe pli ĝenis la Okulo: tiel li nomis ĝin al si. Pli ol 
trenado de la Ringo, ĝi igis lin kaŭri kaj kurbiĝi dum la 
marŝado. La Okulo: tiu terura kreskanta sento pri malamika 
volo, kiu luktis pergranda potenco penetri ĉiujn ombrojn de 
nubo, tero kaj karno por vidi vin: trapingli vin sub ĝia kruela 
rigardo, nuda, neforigebla. Tiom maldikaj, tiom rompeble 
maldikaj iĝis la vualoj, kiuj daŭre ĝin forbaris. Frodo sciis 
precize, kie estas nun la aktualaj loĝejo kaj kerno de tiu 
volo: tiel certe kiel oni povas konstati la direkton de la suno 
perfermitaj okuloj. Li frontisĝin, kaj ĝia potenco batis lian 
frunton. 



Golumo probable sentis ion similan. Sed kio okazas en lia 
mizera koro inter premado de la Okulo kaj avido al la Ringo, 
kiu tiom proksimis, kaj lia sinceda promeso farita duone pro 
timo pri frida fero, la hobitoj ne povis diveni. Frodo tion 
neniom pripensis. La menso de Sam okupiĝis ĉefe pri la 
mastro, apenaŭ rimarkante la malhelan nubon, kiu sentiĝis 
en la propra koro. Li metis Frodon nun antaŭ sin, kaj zorge 
rigardis ĉiun lian ekmovon, apogante lin, se li stumblis, kaj 
provante kuraĝigi lin per mallertaj vortoj. 

Kiam la tago fine venis, la hobitoj surpriziĝis, vidante kiom 
pli proksimaj jam estis la misaŭguraj montoj. La aero estis 
jam pli klara kaj pli frida, kaj kvankam ankoraŭ foraj, la 
muroj de Mordoro ne plu estis nubeca minaco rande de I' 
vidatingo, sed kiel severaj nigraj turegoj ili brovumistra 
malĝoja dezerto. La marĉoj finiĝis, formortante je mortaj 
torfejoj kaj larĝaj ebenaĵoj da seka fendetita koto. La tereno 
antaŭe leviĝis en longaj malabruptaj deklivoj, malfekundaj 
kaj senkompataj, al la dezerto kuŝanta antaŭ la Pordego de 
Saŭrono. 

Dum la griza lumo daŭris, ili kaŭris vermece sub nigra 
ŝtonego, kuntiriĝante pro la ebleco ke la flugilhava teruraĵo 
preterpasos kaj spionos ilin persiaj kruelaj okuloj. La restaĵo 
de tiu vojaĝo estis ombro de kreskanta timo, en kiu la 
memoro povis trovi nenion apogeblan. Dum du pliaj noktoj 
ili luktis antaŭen tra la velka senvoja tereno. La aero, kiel 
ŝajnis al ili, raspiĝis kaj pleniĝis je amara fetoro, kiu haltigis 
ilian spiron kaj malsekigis iliajn buŝojn. 

Finfine, en la kvina mateno de kiam ili ekiris kun Golumo, ili 
ankoraŭfoje haltis. Antaŭ ili malhelaj en la tagiĝo la grandaj 
montoj etendiĝis al tegmentoj el fumo kaj nubo. El ties 
subaĵoj estis etenditaj grandegaj murapogiloj kaj malglataj 
rokoj, kiuj jam estis for apenaŭ dekduon da mejloj. Frodo 
ĉirkaŭrigardis terurite. Kvankam estis abomenindaj la Mortaj 



Marĉoj kaj la aridaj terenoj de Nomenlando, multe pli 
naŭziga estis la tereno, kiun la rampa tago nun malrapide 
vidigisal liaj timantaj okuloj. Eĉ al la Lago de Mortaj Vizaĝoj 
venis ia marasma fantomo de verda printempo; sed ĉi tien 
nek printempo nek somero iam ajn revenus. Ĉi tie vivis 
nenio, eĉ ne la lepraj kreskaĵoj, kiuj nutras sin per putraĵo. La 
anhelaj lagetoj estis sufokitaj per cindro kaj rampa koto, 
morbe blankaj kaj grizaj, kvazaŭ la montoj vomus la 
malpuraĵon de siaj intestoj al la ĉirkaŭaj terenoj. Altaj 
amasiĝoj el polvigita premita rokaĵo, grandaj konusoj el 
grundo fajrdetruita kaj venenmakulita, staris en senfinaj 
vicoj kvazaŭ obscena tombejo, malrapide vidigita en la 
nevolonta lumo. 

Ili venis jam al la senvivejo kuŝanta antaŭ Mordoro: eterna 
monumento al la malhela laboro de ĝiaj sklavoj, kiu restos 
kiam ĉiuj ties celoj nuliĝos; tereno malsanktigita, malsana 
ekster ĉia kuracado — krom se la Granda Maro elvenus kaj 
forlavus ĝin en forgesitecon. 

— Mi sentas naŭzon, — diris Sam. Frodo ne parolis. 

Dum iom da tempo ili staris tie, kiel homoj rande de dormo 
en kiu embuskas koŝmaro, forbarante ĝin, kvankam ili sciis 
ke nur tra la ombroj ili povos atingi la matenon. La lumo 
vastiĝis kaj malmoliĝis. La anhelaj kavoj kaj venenaj 
teramasoj iĝis hide klaraj. La suno jam supreniris, 
promenante inter nuboj kaj longaj strioj da fumo, sed eĉ la 
sunlumo estis malsanktigita. La hobitoj neniun bonvenigon 
havis portiu lumo; ĝi ŝajnis malamika, vidigante ilin 
senrimedaj — etaj pepantaj fantomoj vagantaj inter la 
cindramasoj de la Malhela Mastro. 

Tro lacegaj por pluiri, ili serĉis iun lokon, kie ili povus ripozi. 
Dum iom da tempo ili sidis senparole sub la ombro de skori- 
amaso; sed venenaj fumoj likiĝis el ĝi, trafante iliajn gorĝojn 



kaj sufokante ilin. Golumo la unua stariĝis. Sputante kaj 
sakrante li leviĝis, kaj sen vorto aŭ ekrigardo al la hobitoj li 
forrampis kvarpiede. Frodo kaj Sam rampe sekvis lin, ĝis ili 
venis al larĝa preskaŭ ronda kavo, altflanka okcidente. Tiu 
estis malvarma kaj morta kun fia flako el oleeca multkolora 
ŝimo surfunde. En tiu malica truo ili kaŭris, esperante eskapi 
en ĝia ombro la atenton de 1' Okulo. 

Tiu tago treniĝis malrapide. Genis ilin forta soifo, sed ili 
glutis nur kelkajn gutojn el siaj akvujoj, lastfoje plenigitaj en 
la ravineto, kiu nun, kiam ili retrorigardis pense, ŝajnis loko 
paca kaj bela. La hobitoj laŭvice sentinelis. Komence, 
malgraŭ la lacego, neniu el la du kapablis dormi; sed dum la 
malproksima suno lante descendis al malrapide moviĝanta 
nubaro, Sam ekdormetis. Estis la vico de Frodo sentineli. Li 
retroklinis sin al la deklivo de la kavo, sed tio ne faciligis la 
senton de ŝarĝiteco kiu pezis sur lin. Li suprenrigardis al la 
fumstriita ĉielo kaj vidis strangajn fantomojn, malhelajn 
rajdistajn formojn kaj vizaĝojn el la pasinteco. Li ne plu 
konsciis pri la tempo, ŝvebante interdormo kaj maldormo, 
ĝis forgeseco inundis lin. 

Subite Sam vekiĝis pensante, ke li aŭdas alvokon de la 
mastro. Estis vespere. Frodo ne povis alvoki, ĉar li 
endormiĝis kaj glitis suben preskaŭ ĝis la fundo. Golumo 
apudis lin. Momente Sam supozis, ke tiu provas veki Frodon; 
poste li konstatis, ke tiel ne estas. Golumo parolis al si. 
Smeagolo debatis kun iu alia penso, kiu uzis la saman voĉon 
sed igis ĝin pepi kaj sibli. Alternis en liaj okuloj dumparole 
lumo pala kaj lumo verda. 

— Smeagolo promesis, — diris la unua penso. 

— Jes, jes, trezoro mia, — venis la respondo, — ni promesis: 
por savi nian Trezoron, ne por ke Li havu ĝin. Neniam. Sed ĝi 



aliras Lin, jes, ĉiupaŝe pli proksimen. Kion faros pri ĝi la 
hobito, ni scivolas, jes ni scivolas. 

— Mi ne scias. Mi ne povas malhelpi tion. La mastro havas 
ĝin. Smeagolo promesis helpi la mastron. 

— Jes, jes, helpi la mastron de la Trezoro. Sed se ni estus 
mastro, ni povus helpi nin mem, jes, kaj ankoraŭ plu plenumi 
la promesojn. 

— Sed Smeagolo diris, ke li tre, tre bonkondutos. Afabla 
hobito! Li forprenis la kruelan ŝnuron de la kruro de 
Smeagolo. Li alparolas min afable. 

— Tre, tre bonkondutos, ĉu, trezoro mia? Ni bonkondutu, 
bonkondutu kiel fiŝoj, dolĉulo, sed al ni mem. Ne dolore al la 
afabla hobito, kompreneble, ne, ne. 

— Sed la Trezoro regas la promeson, — la voĉo de Smeagolo 
kontraŭdiris. 

— Do prenu ĝin, — diris la alia, — kaj ni regu ĝin mem! Tiam 
ni estos la mastro, golum'! Devigu la alian hobiton, la 
malagrablan, suspekteman hobiton, devigu lin rampi, jess, 
golum'! 

— Sed ne la afablan hobiton? 

— Ho ne, ne dum tio ne plaĉos al ni. Tamen li estas Baginzo, 
trezoro mia, jes, Baginzo. Ŝtelis ĝin iu Baginzo. Li trovis ĝin 
kaj li diris nenion, nenion. Ni malamas Baginzojn. 

— Ne, ne tiun ĉi Baginzon. 

— Jes, ĉiujn Baginzojn. Ĉiujn, kiuj retenas la Trezoron. Gin ni 
devas havi! 



— Sed Li vidos, Li scios. Li forprenos ĝin de ni! 


— Li vidas. Li scias. Li aŭdis nin stulte promesi, kontraŭe al 
Liaj ordonoj, jes. Necesas preni ĝin. La Fantomoj serĉadas. 
Necesas preni ĝin. 

— Ne por Li! 

— Ne, dolĉulo. Vidu, trezoro mia: se ni havus ĝin, tiam ni 
povus eskapi, eĉ de Li, ĉu ne? Eble ni tre fortiĝus, iĝus pli 
fortaj ol la fantomoj. Ĉu mastro Smeagolo? Ĉu Golumo la 
Granda? La Golumo! Manĝi fiŝojn ĉiutage, trifoje tage, 
freŝajn el la maro. Plej kara Golumo! Devas havi ĝin. Ni 
deziras ĝin, ni deziras ĝin, ni deziras ĝin! 

— Sed ili estas duopo. Ili tro rapide vekiĝos kaj mortigos nin, 

— plorkriis Smeagolo lasteksplode. — Ne nun. Ankoraŭ ne. 

— Ni deziras ĝin! Sed, — sekvis longa paŭzo, kvazaŭ nova 
penso vekiĝus. — Ankoraŭ ne, ĉu? Eble ne. Ŝi eble helpos. Ŝi 
eble, jes. 

— Ne, ne! Ne tiamaniere! — plorĝemis Smeagolo. 

— Jes! Ni deziras ĝin! Ni deziras ĝin! 

Ĉiufoje kiam parolis la dua penso, la longa mano de Golumo 
etendiĝis malrapide, palpante al Frodo, kaj poste estis 
abrupte retirata, kiam Smeagolo denove ekparolis. Fine 
ambaŭ brakoj, kun longaj fingroj fleksitaj kaj tikantaj, grifece 
iris al lia kolo. 

Sam estis kuŝanta senmove, fascinita de tiu debato, sed 
rigardante ĉiun moviĝon de Golumo el sub la duonfermitaj 
palpebroj. Laŭ lia simpla menso normala malsato, la deziro 
manĝi hobitojn, ĝis tiam ŝajnis la ĉefa danĝero en Golumo. 

Li nun konstatis, ke estas ne tiel: Golumo spertis la teruran 



alvokon de la Ringo. La Malhela Mastro estis Li, 
kompreneble; sed Sam scivolis, kiu estas Ŝi. Unu el la naŭzaj 
amikoj, kiujn la fiaĵeto trovis dum sia vagado, li supozis. 

Poste li forgesis pri tiu punkto, ĉar la aferoj jam sufiĉe klare 
progresis kaj iĝis danĝeraj. Forta pezeco plenigis liajn 
membrojn, sed li pene vigligis sin kaj sidiĝis. lo avertis, ke li 
estu singarda kaj ne sciigu, ke li subaŭskultis la debaton. Li 
eligis laŭtan suspiron kaj larĝe oscedis. 

— Kioma horo estas? — li diris dormeme. 

Golumo eligis longan siblon inter la dentoj. Li stariĝis 
momente, streĉita kaj minaca; kaj poste kolapsis, falante 
antaŭen al kvar piedoj kaj suprengrimpante la deklivon de la 
kavo. 

— Afablaj hobitoj! Afabla Sam! — li diris. — Dormemuloj, jes, 
dormemuloj! Lasis bonan Smeagolon sentineli! Sed estas 
vespere. Krepusko alrampas. Jam tempo ekiri. 

“Jam pli ol tempo! — pensis Sam. — Kaj jam tempo disiĝi, 
cetere”. Tamen venis al li ekscivolo ĉu ne fakte Golumo estas 
nun tiel danĝera kiam liberigita kiel retenita. 

— Malbenatu li! Mi volas, ke li sufokiĝu! — li murmuris. Li 
stumblis suben laŭ la deklivo de I' kavo kaj vekis sian 
mastron. 

Sufiĉe strange, Frodo sin sentis freŝigita. Li sonĝadis. Jam 
pasis la malluma ombro, kaj bela vizio vizitis lin en tiu 
malsaneca lando. Nenio el ĝi restis en lia memoro, tamen pro 
ĝi li sentis ĝojon kaj kormalpezon. Lia ŝarĝo malpli pezis sur 
lin. Golumo bonvenigis lin kun hundeca ĝojo. Tiu gakis kaj 
babilis, krakigante siajn longajn fingrojn, kaj frapetante la 
genuojn de Frodo. Frodo ridetis al li. 



— Vidu! — li diris. — Vi gvidis nin bele kaj fidele. Jen la lasta 
stadio. Venigu nin al la Pordego, kaj poste mi ne petos vin 
pluiri. Venigu nin al la Pordego, kaj vi rajtos iri kien ajn vi 
deziros, nur ne al niaj malamikoj. 

— Al la Pordego, ĉu? — Golumo pepis, ŝajne surprizita kaj 
timigita. — Al la Pordego, la mastro diras! Jes, tion li diras. 
Kaj bona Smeagolo faras tion, kion li petas, hojes. Sed kiam 
ni pli proksimiĝos, ni vidos eble, ni vidos tiam. Tute ne 
aspektos agrable. Ho ne! Ho ne! 

— Ekiru vi! — diris Sam. — Ni trapasu tion! 

En la kreskanta krepusko ili rampgrimpis el la kavo kaj 
malrapide ekvojis tra la morta tereno. Ne longe ili iris ĝis ili 
spertis refoje la timon, kiu inundis ilin, kiam la flugilhava 
figuro trarapidis super la marĉoj. Ili haltis, kaŭrante sur la 
fetora tero, sed ili nenion vidis en la morna vespera ĉielo 
supre, kaj baldaŭ la minaco pasis, altege super la kapoj, 
irante eble pro ia rapida komisio el Baraduro. Post iom da 
tempo Golumo leviĝis kaj ree rampis antaŭen, murmurante 
kaj skuiĝante. 

Proksimume unu horon post la noktomezo la timo inundis 
ilin jam la trian fojon, sed nun ĝi ŝajnis pli fora, kvazaŭ ĝi 
trapasus super la nubaro, terure rapidegante okcidenten. 
Tamen Golumo estis senhelpe terurita kaj konvinkiĝis, ke ili 
estas persekutataj, ke ilia proksimiĝo estas konata. 

— Trifoje! — li plorkriis. — Trifoje estas minaco. Oni sentas 
nin ĉi tie, oni sentas la Trezoron. La Trezoro estas ilia mastro. 
Ni ne povas pluiri ĉi-voje, ne. Senutile, senutile! 

Petegado kaj afablaj vortoj ne plu efikis. Nur kiam Frodo 
ordonis lin kolere kaj metis sian manon al la glavtenilo, 
Golumo konsentis denove leviĝi. Li leviĝis graŭlante, kaj iris 
antaŭ ili kvazaŭ vipita hundaĉo. 



Do ili stumblis plu dum la laca fino de la nokto, kaj ĝis la 
alveno de alia timoplena tago ili marŝis silente kun klinitaj 
kapoj, vidante nenion, kaj aŭdante nenion krom la venton 
siblantan en iliaj oreloj. 



3 


La Nigra Pordego estas fermita 

La postan tagon antaŭ la tagiĝo ilia vojaĝo al Mordoro 
finiĝis. La marĉoj kaj la dezerto troviĝis malantaŭe. Antaŭ ili, 
malhelante antaŭ palaĉa ĉielo, la grandaj montoj levis siajn 
minacajn kapojn. 

Okcidente de Mordoro etendiĝis la morna linio de Efelo 
Duad, la Ombraj Montoj, kaj norde la malebenaj pintoj kaj 
sterilaj firstoj de Eredo Litui, cindre grizaj. Sed 
proksimiĝante unu al alia, ĉar ili ja estis nur partoj de unu 
granda muro ĉirkaŭ la melankoliaj ebenaĵoj de Litlado kaj de 
Gorgoroto, kun meze la maldolĉa enlanda maro Nurneno, ili 
elpuŝis longajn brakojn norden; kaj intertiuj brakoj estis 
profunda interkrutejo. Tiu estis Cirito Gorgor, la Hantata 
Trapasejo, la eniro al la lando de I' Malamiko. Altaj klifoj 
malserenis ambaŭflanke, kaj ĉe la enirejo estis du apikaj 
montetoj, nigr-ostaj kaj nudaj. Sur ili staris la Dentoj de 
Mordoro, du turegoj fortikaj kaj altaj. Dum epoko longe 
pasinta ilin konstruis la gondoranoj en siaj fiero kaj potenco, 
post la pereigo de Saŭrono kaj ties forfuĝo, por eviti ke li 
revenu al sia antaŭa regno. Sed la fortiko de Gondoro velkis, 
kaj homoj dormis, kaj dum multaj jaroj la turegoj staris 
malplenaj. Poste Saŭrono revenis. Nun la sentinelaj turegoj, 
kiuj kadukiĝis, estis riparitaj, kaj plenigitaj je armiloj, kaj 
garnizonitaj de senĉesa atentemo. Ŝtonvizaĝaj ili estis, kun 
malhelaj fenestroj-truoj vaĉantaj norden, orienten kaj 
okcidenten, kaj ĉiu fenestro estis plenigita de okuloj 
sendormaj. 

Trans la enirejon de I' pasejo, de klifo al klifo, la Malhela 
Mastro konstruigis ŝtonan remparon. En ĝi estis unu pordego 
el fero, kaj sur ĝia krenelaro paŝis senĉese sentineloj. Sub la 



montetoj ambaŭflanke estis enborita cento da kavernoj kaj 
truoj; tie embuskis bandego da orkoj pretaj eliri je signalo 
kvazaŭ nigraj formikoj batalontaj. Neniu povis trapasi la 
Dentojn de Mordoro ne spertinte ties mordon, krom se ili 
estis alvokitaj de Saŭrono aŭ konis la sekretajn pasvortojn, 
kiuj malfermis Moranonon, la Nigran Pordegon de lia lando. 

La du hobitoj rigardis senespere la turegojn kaj la muron. Eĉ 
de malproksime ili povis vidi en la malforta lumo la moviĝon 
de sentineloj sur la muro kaj la patrolojn antaŭ la pordego. Ili 
nun kuŝis rigardante trans la randon de rokeca kavo sub la 
etendiĝa ombro de la plej norda murapogilo de Efelo Duad. 
Flugante tra 1' peza aero en rekta linio korvo, eble, 
transflugus nur cent klaftojn de ilia kaŝloko ĝis la alta pinto 
de la pli proksima turego. Maldensa fumo kirliĝis super ĝi, 
kvazaŭ fajro ardus en la monteto sube. 

Tagiĝis, kaj la pale ruĝa suno palpebrumis tra la senvivaj 
firstoj de Eredo Litui. Tiam subite aŭdiĝis bleko de 
latungorĝaj trumpetoj: el la gardoturoj ili bruis, kaj fore el 
kaŝitaj sekurejoj kaj antaŭpostenoj sur la montoj venis 
respondaj signaloj; kaj pli fore, granddistancaj sed profundaj 
kaj minacantaj reeĥis en la kava tereno malantaŭe la 
potencaj kornoj kaj tamburoj de Baraduro. Ankoraŭ unu 
terura tago de timo kaj penado estis veninta al Mordoro; kaj 
la noktaj sentineloj estis vokitaj al siaj kelaj ĉeloj kaj 
profundaj haloj, kaj la tagaj sentineloj, fiokulaj kaj kruelaj, 
marŝadis al siaj postenoj. Ŝtalo ekbrilis malforte sur la 
krenelaro. 

— Nu, jen ni alvenis! — diris Sam. — Jen la Pordego, kaj 
ŝajnas al mi, ke tie estas la proksimuma limo ĉiama de nia 
vojaĝo. Al kukolo, sed la Avulo volus diri unu-du aferojn, se li 
vidus min nun! Ofte li diris, ke mi trafos misan finon, se mi 
ne paŝos singarde, tion li diris. Sed mi jam ne supozas iam 
revidi la maljunan bonulon. Li malhavos okazon diri: “Mi ja 



avertis vin, Sam”. Des pli domaĝe. Li rajtus admoni min ĝis 
elĉerpiĝus lia spiro, se nur mi povus revidi lian maljunan 
vizaĝon. Sed mi devus unue energie lavi min, aŭ li ne 
rekonus min. Supozeble senutilas demandi: “Kiun vojon ni 
sekvu?” Ni ne povas pluiri, krom se ni emus peti transporton 
de la orkoj. 

— Ne, ne! — diris Golumo. — Senutile. Ni ne povas pluiri. 
Smeagolo diris tion. Li diris: ni iros al la Pordego, kaj poste ni 
vidos. Kaj ni ja vidas. Ho jes, mia trezoro, ni ja vidas. 
Smeagolo sciis, ke la hobitoj ne povus iri tiun vojon. Ho jes, 
Smeagolo sciis. 

— Do, kial, je la plago, vi kondukis nin ĉi tien? — demandis 
Sam, ne sentante sin en humoro esti justa aŭ racia. 

— La mastro diris tion. La mastro diris: Konduku nin al la 
Pordego. Do, bona Smeagolo tion faris. La mastro diris tion, 
saĝa mastro. 

— Tion mi faris, — diris Frodo. Lia vizaĝo estis serioza kaj 
rigida, sed rezoluta. Li estis malpuraĉa, marasma, kaj 
kuntirita pro lacego, sed li ne plu kaŭris, kaj liaj okuloj estis 
klaraj. — Mi diris tion, ĉar mi intencas eniri Mordoron, kaj 
alian vojon mi ne konas. Tial mi iros ĉi-voje. Mi ne petas iun 
ajn akompani min. 

— Ne, ne, mastro! — ululis Golumo, manfrapetante lin kaj 
ŝajne tre malĝojigita. — Senutilas tiumaniere! Senutilas! Ne 
donu al Li la Trezoron. Li formanĝos nin ĉiujn, se Li akiros 
ĝin, formanĝos la tutan mondon. Retenu ĝin, afabla mastro, 
kaj traktu bonkore Smeagolon. Ne lasu, ke Li havu ĝin. Aŭ 
foriru, iru al agrablaj lokoj, kaj redonu ĝin al la eta 
Smeagolo. Jes, jes, mastro: redonu ĝin, ĉu ne? Smeagolo 
tenos ĝin sekura; li faros multe da bono, precipe al la afablaj 
hobitoj. La hobitoj iru hejmen. Ne iru al la Pordego! 



— Al mi estis ordonite iri al la lando Mordoro, kaj sekve mi 
iros, — diris Frodo. — Se ekzistas nur unu maniero, mi devas 
iri tiumaniere. Kio sekvos, devos sekvi. 

Sam diris nenion. La esprimo sur la vizaĝo de Frodo sufiĉis al 
li; li sciis, ke liaj vortoj senutilos. Kaj finfine li neniam ekde la 
komenco vere esperis pri la afero; sed estante bonhumora 
hobito li ja ne bezonis esperon, dum malespero estis 
prokrastita. Nun ili alvenis la amaran finon. Sed li subtenis 
sian mastron tra la tuta vojo; ĉefe portio li venis, kaj li daŭre 
subtenos lin. Lia mastro ne eniros sola Mordoron. Sam 
akompanos lin, kaj ĉiuokaze ili liberiĝos de Golumo. 

Tamen Golumo ankoraŭ ne intencis liberigi ilin. Li genuis 
antaŭ la piedoj de Frodo, tordante siajn manojn kaj kvikante. 

— Ne tiun vojon, mastro! — li petegis. — Ekzistas alia vojo. 
Ho jes, vere ekzistas. Alia vojo, pli senluma, pli malfacile 
trovebla, pli sekreta. Sed Smeagolo konas ĝin. Lasu ke 
Smeagolo montru ĝin al vi! 

— Ĉu alia vojo? — diris Frodo dubeme, subengrimpante al 
Golumo per la esploraj okuloj. 

— Jess! Jess, efektive! Ekzistis alia vojo. Smeagolo trovis ĝin. 
Ni iru vidi, ĉu ĝi plu troviĝas! 

— Pri tio vi ne diris pli frue. 

— Ne. La mastro ne demandis. La mastro ne diris, kion li 
intencas fari. Li ne sciigis al kompatinda Smeagolo. Li diris: 
Smeagolo, konduku min al la Pordego, kaj tiam adiaŭ! 
Smeagolo rajtas forkuri kaj konduti bone. Sed nun li diras: Mi 
celas eniri Mordoron ĉi-voje. Do, Smeagolo tre timas. Li ne 
volas perdi sian afablan mastron. Kaj li promesis, la mastro 
devigis lin promesi, savi la Trezoron. Sed la mastro portos ĝin 
al Li, rekte al la Nigra Mano, se la mastro iros ĉi-voje. Do, 



Smeagolo devas savi ilin ambaŭ, kaj li pensas pri alia vojo, 
kiu estis pli frue. Afabla mastro. La bonkonduta Smeagolo 
ĉiam helpas. 

Sam sulkigis la frunton. Se li kapablus bori truojn en Golumo 
per siaj okuloj, li farus tion. Lia menso estis duboplena. 
Laŭaspekte Golumo vere malfeliĉis kaj ege volis helpi 
Frodon. Sed Sam, memorante la subaŭskultitan debaton nur 
malfacile povis kredi, ke la longe submergita Smeagolo estis 
venkinta: tiu voĉo ĉiuokaze ne ricevis la lastan vorton en la 
debato. Sam supozis, ke la Smeagola kaj la Goluma duonoj 
(aŭ kiel li mense nomis ilin: Putorulo kaj Fetorulo) faris 
militpaŭzon kaj portempan aliancon. Neniu el ambaŭ deziris, 
ke la Malamiko akiru la Ringon; ambaŭ volis defendi Frodon 
de kaptiĝo kaj laŭeble longe observadi lin — almenaŭ tiel 
longe, kiel Fetorulo havus eblecon preni sian 'Trezoron”. Ke 
fakte estis alia vojo en Mordoron, Sam pridubis. 

“Estas tre bone, ke neniu el la du duonoj scias, kion intencas 
fari la mastro, — li pensis. — Se li scius, ke sinjoro Frodo 
klopodas meti finon al lia Trezoro por ĉiam, sufiĉe rapide 
ekestus problemoj, mi vetas. Ĉiuokaze, la olda Fetorulo tiom 
timas la Malamikon — kaj li estas ordonata iel de tiu, aŭ 
ordonita — ke li transdonus nin prefere ol rimarkiĝi helpante 
nin; kaj prefere ol lasi ke lia Trezoro fandiĝu, eble. Almenaŭ 
tiel mi konceptas. Kaj mi esperas, ke la mastro pripensos 
zorge la aferon. Li tre saĝas, sed li estas molkora, jen kia li 
estas. Ne eblas al ajna Vato diveni, kion li faros tujsekve”. 

Frodo ne tuj respondis al Golumo. Dum tiuj duboj trapasis la 
malrapidan sed sagacan menson de Sam, li staris 
elrigardante al la malhela klifo de Cirito Gorgor. La kavo, en 
kiu ili rifuĝis, estis elfosita surflanko de malalta monteto kaj 
troviĝis iom alte super la ebenaĵa nivelo. Longa tranĉeeca 
valo etendiĝis inter ĝi kaj la eksteraj murapogiloj de la 
monta muro. En la matenlumo la vojoj, kiuj konverĝis al la 



Pordego de Mordoro, estis nun klare videblaj, palaj kaj 
polvokovritaj; unu reserpentumis norden; alia mallarĝumis 
orienten en la nebuletojn kroĉiĝantajn al la suboj de Eredo 
Litui; kaj alia abrupte kurbiĝanta pasis proksime sub la 
okcidenta vaĉturo, kaj poste laŭiris la valon sube de la 
montflanko, kie kuŝis la hobitoj, je ne multaj futoj sub ili. 
Baldaŭ ĝi turniĝis, flankumante la montoŝultrojn kaj foriris 
suden en la profundajn ombrojn, kiuj komplete mantelis la 
okcidentajn flankojn de Efelo Duad; preter ilia vidkapablo ĝi 
plu daŭris en la malvastan terenon inter la montoj kaj la 
Granda Rivero. 

Rigardante, Frodo konsciiĝis, ke okazas grandaj ekvigliĝo kaj 
moviĝado sur la ebenaĵo. Estis kvazaŭ tutaj armeoj 
ekmarŝus, kvankam grandparte ilin kaŝis la vaporoj kaj 
fumoj drivantaj de la marĉejoj kaj dezertoj pli fore. Sed jen 
kaj jen li ekvidis brileton de lancoj kaj kaskoj; kaj sur la 
ebenaĵoj apudvojaj estis videblaj en multaj rotoj rajdistoj. Li 
memoris sian vizion deforan sur Amono Hen, antaŭ tiel 
malmulte da tagoj, kvankam tio jam ŝajnis antaŭ multaj 
jaroj. Tiam li sciis, ke la espero dum unu neprudenta 
momento ekflagrinta en lia koro estis vana. La trumpetoj 
blekis ne defie, sed salute. Tio ne estis atako kontraŭ la 
Malhela Mastro fare de gondoraj viroj, leviĝintaj kiel venĝaj 
fantomoj el la tomboj de braveco jam delonge forpasinta. 

Tiuj estis viroj alirasaj el la vasta oriento, kunvenantaj laŭ la 
alvoko de sia Komandanto; armeoj, kiuj bivakis nokte antaŭ 
lia Pordego kaj nun almarŝis por pligrandigi lian kreskantan 
potencon. Kvazaŭ subite konsciigite plene pri la danĝero de 
ilia situacio, solaj, en la plifortiĝanta taglumo, tiel proksime 
al tiu granda minaco, Frodo abrupte tiris sian grizan 
kapuĉon pli strikte sur la kapon, kaj paŝis suben en la 
fendejon. Tiam li turnis sin al Golumo. 

— Smeagolo, — li diris, — mi fidos vin ankoraŭfoje. Efektive 
ŝajnas, ke mi devas fari tion, kaj ke mia sorto estas ricevi 



helpon de vi, kie mi malpleje atendas ĝin, kaj via sorto estas 
helpi min, kiun vi longe persekutis malicintence. Gis nun vi 
meritas bonon ĉe mi kaj plenumis vian promeson vere. Mi 
diras vere kaj sincere, — li aldonis, ekrigardinte al Sam, 

— ĉar jam dufoje ni estis sub via potenco, kaj vi faris al ni 
neniun malutilon. Vi ankaŭ ne provis forpreni de mi tion, 
kion vi iam serĉadis. Ke la tria fojo pruviĝu la plej bona! Sed 
mi avertas vin, Smeagolo, ke vi estas minacata. 

— Jes, jes, mastro! — diris Golumo. — Terure minacata! La 
ostoj de Smeagolo tremas, kiam li pensas pri tio, sed li ne 
forkuras. Li devas helpi la afablan mastron. 

— Mi aludis ne la minacon, kiun ni ĉiuj partoprenas, — diris 
Frodo. — Mi aludas minacon nur por vi. Vi ĵuris promeson je 
tio, kion vi nomas la Trezoro. Memoru tion! Gi devigos vian 
plenumon; sed ĝi serĉos rimedon tordi vin je via propra 
malavantaĝo. Jam vi estas tordata. Vi ĵus vidigis vin al mi, 
stulte. “Redonu ĝin al Smeagolo”, — vi diris. Neniam plu diru 
tion! Ne permesu, ke tiu penso kresku en vi! Vi neniam 
rericevos ĝin. Sed la deziro por ĝi eble perfidos vin al sorto 
amara. Vi neniam rericevos ĝin. En ekstrema neceso, 
Smeagolo, mi surmetos la Trezoron; kaj la Trezoro sklavigis 
vin antaŭ longe. Se mi, surmetinte ĝin, ordonus al vi, vi 
obeus, eĉ se temus, ke vi saltu desur krutegaĵo aŭ jetiĝu en 
fajron. Kaj tia estus mia ordono. Do, gardu vin, Smeagolo! 

Sam rigardis sian mastron kun aprobo, sed ankaŭ kun 
surprizo: sur ties vizaĝo estis esprimo kaj en lia voĉo tono, 
kiujn ii neniam antaŭe konis. Ĉiam li pensis, ke la bonkoreco 
de kara sinjoro Frodo estas tiel altnivela, ke ĝi devas implici 
sufiĉan kvanton da blindeco. Kompreneble li ankaŭ kredis 
neakordigeble, ke sinjoro Frodo estas la plej saĝa en la 
mondo (eble escepte de maljuna sinjoro Bilbo kaj de 
Gandalfo). Golumo propramaniere, kaj multe pli pardoninde, 
ĉar li konis lin multe malpli longe, eble eraris simile. 



misprenante bonkorecon kaj blindecon. Ĉiuokaze tiu 
parolado konfuzis kaj teruris lin. Li kaŭris submetiĝe sur la 
tero kaj povis prononci neniujn klarajn vortojn krom “afabla 
mastro”. 

Frodo atendis pacience kelkan tempon, poste li denove 
parolis malpli severe. 

— Ek jam, Golumo aŭ Smeagolo, se vi volas, rakontu al mi 
pri tiu alia vojo, kaj montru al mi, se vi povas, kia espero 
estas en ĝi sufiĉa por pravigi mian devion de mia evidenta 
pado. Mi hastas. 

Sed Golumo estis en kompatinda stato, kaj la minaco de 
Frodo tute senmedoligis lin. Ne facile estis eligi el li iun 
klaran mesaĝon, inter la murmuroj kaj kvikoj, kaj la oftaj 
interrompoj, dum kiuj li rampis sur la tero kaj petegis, ke ili 
ambaŭ afablu al “povra eta Smeagolo”. Post iom da tempo li 
iomete plitrankviliĝis, kaj Frodo komprenis, pecon post peco, 
ke se vojaĝanto sekvas la vojon, kiu turniĝas okcidente de 
Efelo Duad, li venas iam al vojkruco en cirklo de malhelaj 
arboj. La dekstra vojo iras al Osgiliado kaj la pontoj de 
Anduino; la meza vojo daŭre iras suden. 

— Plu, plu, plu, — diris Golumo. — Ni neniam iris tiun vojon, 
sed oni diras, ke ĝi etendiĝas cent leŭgojn, ĝis oni povas vidi 
la Grandan Akvon, kiu neniam senmovas. Tie troviĝas multe 
da fiŝoj, kaj grandaj birdoj manĝas fiŝojn: afablaj birdoj; sed 
ni neniam iris tien, ho ve! Ni neniam havis okazon. Kaj pli 
fore estas aliaj landoj, oni diras, sed la Flava Vizaĝo tie tre 
varmegas, kaj malofte estas nuboj, kaj la homoj atakemas 
kaj havas nigrajn vizaĝojn. Ni ne volas vidi tiun landon. 

— Ne! — diris Frodo. — Sed ne deviu de via vojo. Kio pri la 
tria direkto? 



— Ho jes, ho jes, ekzistas la tria vojo, — diris Golumo. — Tiu 
estas la vojo maldekstren. Tuj ĝi komencas supreniri, supren, 
retroserpentume kaj regrimpante al la altaj ombroj. Kiam ĝi 
ĉirkaŭiras la nigran rokon, vi vidos ĝin, subite vi vidos ĝin 
supervi, kaj vi deziros kaŝiĝi. 

— Vidos ĝin, vidos ĝin? Kion oni vidos? 

— La malnovan fortikaĵon, tre malnovan, nun tre teruran. Ni 
kutimis aŭdi rakontojn el la sudo, kiam Smeagolo estis juna, 
antaŭlonge. Ho jes, ni kutimis rakonti multajn historiojn 
vespere, sidante sur la bordoj de la Granda Rivero, en la 
salikejoj, kiam ankaŭ la Rivero pli junis, golum', golum'. — Li 
komencis plori kaj murmuri. La hobitoj pacience atendis. 
Golumo daŭrigis. — Rakontoj el la sudo pri la altaj homoj 
kun brilaj okuloj, kaj la domoj similaj al montetoj da ŝtono, 
kaj la arĝenta krono de ilia reĝo kaj ties Blanka Arbo. 

Mirindaj rakontoj. lii konstruis tre altajn turegojn, kaj unu el 
ili estis arĝentblanka, kaj en ĝi estis ŝtono lunsimila, kaj 
ĉirkaŭ ĝi estisgrandaj blankaj muroj. Hojes, estis multaj 
rakontoj pri la Turego de la Luno. 

— Certe ĝi estis Minaso Itil, kiun konstruis Isilduro, filo de 
Elendilo, — diris Frodo. — Guste Isilduro fortranĉis la fingron 
de la Malamiko. 

— Jes, Li havas nur kvar sur la Nigra Mano, sed tiuj sufiĉas, 

— diris Golumo tremegante. — Kaj Li malamis la urbon de 
Isilduro. 

— Kion li ne malamas? — diris Frodo. — Sed kiel koncernas 
nin la Turego de la Luno? 

— Nu, mastro, tie ĝi estis kaj tie ĝi estas: la alta turego kaj la 
blankaj domoj kaj la muro; sed nun ne agrablaj, ne belaj. Li 
venkis ĝin antaŭlonge. Nun ĝi estas loko tre terura. 
Vojaĝantoj ektremas vidante ĝin, ili kaŝe forrampas, ili evitas 



ĝian ombron. Sed la mastro devos iri tiun vojon. Tiu estas la 
sola alia vojo. Ĉartie malpli altas la montoj, kaj la malnova 
vojo daŭre supreniras, ĝis ĝi alvenas malhelan trapasejon ĉe 
la supro, kaj poste ĝi ree iras suben, suben al Gorgoroto. 

— Lia voĉo iĝis flustro kaj li tremegis. 

— Sed kiamaniere tio helpos nin? — demandis Sam. — Certe 
la Malamiko scias ĉion pri siaj propraj montoj, kaj tiu vojo 
estos gardata same atente kiel ĉi tiu? La turego ne 
malplenas, ĉu? 

— Ho ne, ne malplenas! — flustris Golumo. — Gi ŝajnas 
malplena, sed ĝi ne estas, ho ne! Tre timigaj estaĵoj loĝas tie. 
Orkoj, jes ĉiam orkoj; sed estaĵoj pli malbonaj, pli malbonaj, 
ankaŭ loĝas tie. La vojo supreniras ĝuste sub la ombro de I' 
muroj kaj pasas la pordon. Nenio moviĝas sur la vojo, sen ke 
ili scias. La estaĵoj interne scias: la Silentaj Vaĉantoj. 

— Do estas via konsilo, — diris Sam, — ke ni iru alian longan 
vojon suden, trovonte nin en simila kaĉo aŭ pli malbona, 
kiam ni venos tien, se entute ni alvenos, ĉu? 

— Ne, vere ne, — diris Golumo. — La hobitoj devas vidi, 
devas klopodi kompreni. Li ne atendas atakon tiudirekte. Lia 
Okulo estas ĉie ĉirkaŭe, sed ĝi atentas iujn lokojn pli ol 
aliajn. Li ne povas vidi ĉion samtempe, ankoraŭ ne. Vidu, Li 
jam venkis la tutan terenon okcidente de la Ombraj Montoj 
ĝis la Rivero, kaj Li nun posedas ĉiujn pontojn. Li pensas, ke 
neniu povas alveni la Lunturegon ne batalinte ĉe la pontoj 
aŭ akirinte multajn boatojn, kiujn ili ne povas kaŝi, kaj Li 
scios pri tio. 

— Vi ŝajnas scii multon pri Liaj faroj kaj pensoj, — diris Sam. 

— ĉu vi alparolis Lin lastatempe? Aŭ nur pasigis la tempon 
kun orkoj? 



— Hobito ne afabla, ne sagaca, — diris Golumo, direktante al 
Sam koleran rigardon kaj turnante sin al Frodo. — Smeagolo 
alparolis orkojn, jes kompreneble, antaŭ ol renkonti la 
mastron, kaj multajn aliajn: li longe marŝadis. Kaj tion, kion 

li diras nun, tion diris multaj personoj. Guste ĉi tie en la 
nordo troviĝas la plej granda danĝero por Li, kaj por ni. Li 
elvenos tra la Nigra Pordego iun tagon, iun tagon baldaŭ. Tio 
estas la sola vojo, laŭ kiu povas veni grandaj armeoj. Sed 
fore okcidente Li ne timas, kaj tie estas la Silentaj Vaĉantoj. 

— Ĝuste tiel! — diris Sam, ne forturnite. — Kaj do ni devas 
almarŝi kaj frapi ĉe ilia pordo kaj demandi, ĉu ni sekvas la 
ĝustan vojon al Mordoro? Aŭ ĉu ili tro silentas por respondi? 
Ne estas sagace. Same efikus fari tion ĉi tie kaj ŝpari al ni 
longan plandadon. 

— Ne ŝercu pri tio, — siblis Golumo. — Ne estas ridige, ho 
ne! Ne amuze. Ne estas sagace provi entute eniri Mordoron. 
Sed se la mastro diras: “Mi devas iri”, aŭ: “Mi intencas iri”, li 
sekve devas provi iamaniere. Sed li devas ne iri al la terura 
urbo, ho ne, kompreneble ne. Guste pri tio Smeagolo helpas, 
afabla Smeagolo, kvankam neniu sciigas al li, pri kio temas. 
Smeagolo ree helpas. Li trovis ĝin. Li konas ĝin. 

— Kion vi trovis? — demandis Frodo. Golumo kaŭris kaj 
denove lia voĉo flustriĝis. 

— Padeton kondukantan supren en la montaron, kaj poste 
ŝtuparon, mallarĝan ŝtuparon, ho jes, tre longan kaj 
mallarĝan. Kaj poste pliajn ŝtupojn. Kaj poste... — lia voĉo eĉ 
pli mallaŭtiĝis, — tunelon, malluman tunelon; kaj fine etan 
fendejon, kaj padon alte super la ĉefa trapasejo. Tiuvoje 
Smeagolo sukcesis eliri el la mallumo. Sed tio estis antaŭ 
jaroj. La pado eble jam malaperis; sed eble ne, eble ne. 



— Tiuj vortoj tute ne plaĉas al mi, — diris Sam. — lli sonas 
tro facile, almenaŭ laŭ la rakonto. Se tiu pado ankoraŭ 
ekzistas, ankaŭ ĝi estos gardata. Ĉu ĝi estis gardata, 
Golumo? — Dirante tion li ekvidis, aŭ pensis ekvidi, verdan 
ekbrilon en 1' okulo de Golumo. Golumo murmuris, sed ne 
respondis. 

— Ĉu ĝi estas gardata? — demandis Frodo severe. — Kaj ĉu 
vi eskapis el la mallumo, Smeagolo? Ĉu ne prefere, ke oni 
permesis al vi foriri, pro komisio? Tion efektive supozis 
Aragorno, kiu trovis vin apud la Mortaj Marĉoj antaŭ jaroj. 

— Estas mensogo! — siblis Golumo, kaj venis malica lumo al 
liaj okuloj pro la nomo Aragorno. — Li mensogis pri mi, jes li 
mensogis. Mi ja eskapis, per miaj propraj povraj rimedoj. 
Fakte oni diris, ke mi serĉu la Trezoron, kaj mi serĉis, 
serĉadis, ja kompreneble. Sed ne por la Nigrulo. La Trezoro 
estas nia, estis mia, mi diras al vi. Mi ja eskapis. 

Frodo havis strangan certecon, ke pri tiu ĉi afero Golumo ĉi- 
foje ne tiom malproksimas de la vero, kiom oni povus 
suspekti; ke li iel trovis vojon el Mordoro kaj almenaŭ kredis, 
ke tio ŝuldiĝis al la propra ruzemo. Ekzemple, li rimarkis, ke 
Golumo uzis “mi”, kaj tio ŝajnis kutime signo, kiu malofte 
aperis, ke iuj restaĵoj de malnovaj vero kaj sincero momente 
superis. Frodo ne forgesis pri la ruzaĵoj de la Malamiko. La 
“eskapo” povis esti permesita aŭ aranĝita, kaj bone konata 
en la Malhela Turego. Kaj ĉiuokaze Golumo evidente multon 
rezervis. 

— Mi demandas denove, — li diris: — ĉu tiu sekreta vojo ne 
estas gardata? 

Sed la nomo Aragorno igis Golumon malbonhumora. Li 
alprenis mienon sinkompatan de mensogulo suspektata, 
kiam escepte li diris la veron aŭ parton el ĝi. Li ne respondis. 



— Ĉu ĝi estas gardata? — Frodo ripetis. 

— Jes, jes, eble. Mankas sendanĝeraj lokoj en tiu ĉi lando, 

— diris Golumo paŭteme. — Mankas sendanĝeraj lokoj. Sed 
la mastro devas provi tion aŭ reiri hejmen. Mankas alia vojo. 

Ili ne povis persvadi lin diri pli. La nomon de la danĝera loko 
kaj la alta pasejo li ne sciis, aŭ ne volis diri. Gia nomo estis 
Cirito Ungol, tre misfama nomo. Aragorno eble sciigus al ili 
tiun nomon kaj ĝian signifon; Gandalfo avertus ilin. Sed ili 
estis solaj, kaj Aragorno estis tre fora, kaj Gandalfo staris 
meze de 1' ruino de Isengardo kaj luktis kun Sarumano, 
malhelpite de perfidoj. Tamen ĝuste kiam li diris siajn lastajn 
vortojn al Sarumano, kaj la palantiro falis fajre sur la 
ŝtuparon de Ortanko, liaj pensoj ĉiam direktiĝis al Frodo kaj 
Samsaĝo, tra la longaj leŭgoj lia menso serĉis ilin espere kaj 
kompate. 

Eble Frodo sentis tion senscie, kiel okazis sur Amono Hen, 
malgraŭ tio, ke li kredis Gandalfon forpasinta, forpasinta por 
ĉiam en la ombron de Morio tre malproksime. Li sidis sur la 
tero dum longa tempo, silenta, kun la klinita kapo, 
klopodante rememori ĉion, kion Gandalfo diris al li. Sed por 
la aktuala elekto li memoris neniun konsilon. Efektive, la 
gvido de Gandalfo estis forprenita de ili tro frue, tro frue, 
dum la Malhela Lando estis ankoraŭ tre malproksima. Kiel ili 
enirus ĝin finfine, tion Gandalfo ne diris. Eble li ne povis diri. 
En la fortikaĵon de I' Malamiko en la nordo, en Dol Gulduron, 
li iam riskis. Sed en Mordoron, al la Fajromonto kaj al 
Baraduro, de kiam la Malhela Mastro repotenciĝis, ĉu li iam 
vojaĝis tien? Al Frodo ŝajnis, ke ne. Kaj jen li, eta duonulo de 
I' Provinco, simpla hobito el la kamparo, de kiu oni atendis, 
ke li trovu vojon tie, kien ne povis, aŭ ne aŭdacis iri, la 
granduloj. Tio estis sorto malica. Sed li akceptis ĝin en sia 
propra gastoĉambro dum malproksima printempo de alia 
jaro, jam tiel fora, ke ĝi similis ĉapitron en romano pri la 



juneco de 1' mondo, kiam ankoraŭ floris la Arboj Arĝenta kaj 
Ora. Tiu ĉi estas misa elekto. Kiun vojon li elektu? Kaj se 
ambaŭ kondukus al teruro kaj morto, kiom valoras elekto? 

La tago progresis. Profunda silento inundis la etan grizan 
kavon en kiu ili kuŝis, tiom proksime al la lando de timo: 
silento kvazaŭ ĝi estus densa vualo, kiu forbaris ilin de la 
tuta ĉirkaŭa mondo. Supre estis kupolo de pala ĉielo striita 
per momentaj fumoj, sed tio ŝajnis alta kaj tre malproksima, 
kvazaŭ vidata tra grandaj profundaĵoj de aero peza je 
meditema pensado. 

Eĉ aglo ŝvebanta antaŭ la suno ne vidus de tie la sidantajn 
hobitojn sub pezo de la sorto, silentajn, ne moviĝantajn, 
volvitajn persiaj grizaj manteloj. Gi eble paŭzus momente 
por atenti Golumon, etan figuron diskuŝantan sur la tero 
kvazaŭ skeleto de malsatmortinta homido, kies ĉifona 
vestaĵo ankoraŭ kroĉiĝas al ĝi, kies longaj brakoj kaj kruroj, 
preskaŭ oste blankas kaj oste maldikas: sen groŝvaloro da 
karno. 

La kapo de Frodo estis klinita al la genuoj, sed Sam kliniĝis 
surdorsen, kun la manoj malantaŭ la kapo, rigardante el sia 
kapuĉo al la malplena ĉielo. Almenaŭ dum longa tempo ĝi 
estis malplena. Tiam post kelka tempo Sam pensis vidi 
malhelan birdosimilan formon giri en la cirklo de lia 
vidkampo, poste ŝvebi kaj forgiri. Sekvis du aliaj, kaj poste la 
kvara. Ili estis laŭvide tre malgrandaj, tamen iel li sciis, ke ili 
estas enormaj, kun larĝa etendiĝo de flugiloj, flugantaj tre 
alte. Li kovris siajn okulojn kaj kliniĝis antaŭen, kaŭre. Lin 
plenigis la sama averta timo, kian li spertis en ĉeesto de la 
Nigraj Rajdantoj: la senrimeda teruro, kiu alvenis kun la krio 
en la vento kaj la ombro sur la luno, kvankam nun ĝi ne estis 
tiom prema aŭ pela. La minaco estis pli forega, sed ĝi estis 
minaco. Ankaŭ Frodo sentis ĝin. Lia pensado estis 
interrompita. Li ekmoviĝis kaj tremeris, sed li ne rigardis 



supren. Golumo kuntiriĝis kvazaŭ atakota araneo. La 
flugantaj figuroj giradis kaj rapide zomis suben, hastante 
reen al Mordoro. Sam enspiris profunde. 

— La Rajdantoj denove aktivas, supre en la aero, — li diris 
per raŭka flustro. — Mi vidis ilin. Ĉu vi opinias, ke ili povis 
vidi nin? Ili estis tre altaj. Kaj se ili estas la Nigraj Rajdantoj, 
samaj kiel antaŭe, do ili ne povis vidi multon en taglumo, 
ĉu? 


— Ne, eble ne, — diris Frodo. — Sed iliaj ĉevaloj povis vidi. 
Kaj tiuj flugilhavaj estaĵoj, sur kiuj ili nun rajdas, probable 
vidas pli ol ajnaj aliaj kreitaĵoj. Ili similas grandajn 
karnomanĝajn birdojn. Ili serĉas ion: la Malamiko vaĉas, 
timeble. 

La timosento pasis, sed la volvanta silento estis frakasita. 
Jam de kelka tempo ili estis forbaritaj de la mondo, kvazaŭ 
sur nevidebla insulo; jam ili estis denove nudigitaj, revenis 
la danĝero. Sed Frodo ankoraŭ ne alparolis Golumon, nek 
difinis sian elekton. Liaj okuloj estis fermitaj, kvazaŭ li 
sonĝus aŭ rigardus internen al siaj koro kaj memoro. Finfine 
li ekmoviĝis kaj stariĝis, kaj ŝajnis, ke li estas parolonta kaj 
decidonta. Sed li diris: 

— Aŭskultu! Kio estas tio? 

Ilin inundis nova timo. Ili aŭdis kantadon kaj raŭkan kriadon. 
Unue tio ŝajnis tre malproksima, sed ĝi proksimiĝis: ĝi estis 
venanta al ili. Saltis en iliajn mensojn, ke la Nigraj Flugantoj 
rimarkis ilin kaj sendis armitajn soldatojn por kapti ilin: 
neniu rapido ŝajnis troa por tiuj teruraj servistoj de Saŭrono. 
Ili kaŭris aŭskultante. La voĉoj kaj la tintado de armiloj kaj 
kirasoj tre proksimis. Frodo kaj Sam elingigis siajn glavetojn. 
Fuĝo estis neebla. 



Golumo leviĝis malrapide kaj rampis insektece al la rando de 
la kavo. Tre singarde li levis sin colon post colo, ĝis li povis 
rigardi transen interdu rompitaj ŝtonpintoj. Li restis tie 
senmove dum kelka tempo, neniom bruante. Baldaŭ la voĉoj 
komencis denove forpasi, kaj poste ili malrapide forvelkis. 

En la foro sonis trumpeto sur la remparo de Moranono. 
Golumo kviete retroiris kaj glitis suben en la kavon. 

— Pliaj homoj iras al Mordoro, — li diris malaltvoĉe. 

— Malhelaj vizaĝoj. Tiajn homojn ni ne vidis antaŭe, ne, 
Smeagolo ne vidis. Ili estas batalemaj. Ili havas nigrajn 
okulojn kaj longajn nigrajn harojn, kaj orajn ringojn en la 
oreloj; jes, multe da bela oro. Kaj iuj havas sur la vangoj 
ruĝan farbon, kaj ruĝajn mantelojn; kaj iliaj standardoj estas 
ruĝaj, kaj la pintoj de iliaj lancoj; kaj ili havas rondajn 
ŝildojn, flavajn kaj nigrajn kun grandaj pikiloj. Ne afablaj, tre 
kruelaj misfaraj homoj ili aspektas. Preskaŭ same malbonaj 
kiel orkoj, kaj multe pli grandaj. Smeagolo opinias, ke ili 
venas el la sudo depost la fino de la Granda Rivero: ili 
alvenis laŭ la suda vojo. Ili preterpasis al la Nigra Pordego, 
sed eble sekvos aliaj. Ĉiam pli da personoj venas al Mordoro. 
lun tagon tie enestos ĉiuj popoloj. 

— ĉu estis olifontoj? — demandis Sam, forgesante sian timon 
pro sia avido ricevi novaĵojn el fremdaj lokoj. 

— Ne, neniuj olifontoj. Kio estas olifontoj? — demandis 
Golumo. Sam stariĝis, metis la manojn malantaŭ la dorson 
(tion li ĉiam faris “deklamante poezion”), kaj komencis: 

Muse grizforma, 

dome enorma, 

nazo serpenta, 

teron skuanta, 

dum kampojn mi plandas; 

arbojn ĝi fendas. 



Kun kornoj en buŝo 
en sudo la puŝo, 
ventumas orelegoj. 

Dum multaj jardekoj 
vagade mi muĝas, 
neniam mi kuŝas, 
eĉ ne la mortonto. 

Jen mi, Olifonto, 
el ĉiuj plej granda, 
maljuna, altranda. 

Se vidi sukcesus, 
vi min ne forgesus. 

Se vi min ne vidos, 
pri mi vi mokridos; 

Olifonto jen mi jam, 
mensogas neniam. 

— Tio, — diris Sam, fininte la deklamon, — tio estas rimaĵo, 
kiun ni havas en la Provinco. Sensencaĵo, eble, kaj eble ne. 
Sed ni havas ankaŭ niajn historiojn kaj novaĵojn el la sudo, 
vi scias. En la malnova tempo hobitoj kutimis de tempo al 
tempo vojaĝi. Tio ne signifas, ke multaj iam revenis, aŭ ke 
ĉion, kion ili diris, oni kredis: “novaĵoj el Brio” kaj ne “certa 
kiel Provincaj informoj”, laŭ la sentencoj. Sed mi aŭdis 
rakontojn pri la granduloj fore en la sunaj landoj. Svertingoj, 
ni nomas ilin en niaj rakontoj; kaj ili rajdas sur olifontoj, 
laŭdire, kiam ili batalas. Ili surdorsigas al la olifontoj domojn 
kaj turojn, ĉu ne, kaj la olifontoj ĵetas rokojn kaj arbojn unu 
kontraŭ alian. Do kiam vi diris 'Viroj el la sudo, tute en ruĝo 
kaj oro”, mi diris “Ĉu estis olifontoj?” Ĉarsejes, mi intencus 
ŝtele rigardi, kun aŭ sen la risko. Sed jam mi supozas, ke 
neniam mi vidos olifonton. Eble tiaj bestoj ne ekzistas. — Li 
ĝemspiris. 


— Ne, neniuj olifontoj, — diris Golumo denove. — Smeagolo 
ne aŭdis pri ili. Li ne deziras vidi ilin. Li ne deziras, ke ili 



ekzistu. Smeagolo deziras foriri de ĉi tie kaj kaŝiĝi ie pli 
sekure. Smeagolo deziras, ke la mastro iru. Afabla mastro, ĉu 
li ne akompanu Smeagolon? 

Frodo stariĝis. Li ridis meze de la zorgoj, kiam Sam ripetis la 
malnovan apudfajran rimaĵon pri olifonto, kaj tiu rido 
liberigis lin de hezitado. 

— Mi ŝatus, ke ni havu mil olifontojn kun Gandalfo sur 
blanka olifonto ĉekape, — li diris. — Tiam ni trarompus vojon 
en tiun ĉi misan landon, eble. Sed tio mankas; temas nur pri 
niaj propraj lacaj kruroj, jen ĉio. Nu, Smeagolo, la tria turniĝo 
eble montriĝos la plej bona. Mi akompanos vin. 

— Bona mastro, saĝa mastro, afabla mastro! — kriis Golumo 
ĝojigite, frapetante la genuojn de Frodo. — Bona mastro! Do 
ripozu nun, afablaj hobitoj, sub ombro de la ŝtonoj, proksime 
sub la ŝtonoj! Ripozu kaj restu kvietaj, ĝis la Flava Vizaĝo 
foriros. Tiam ni povos iri rapide. Molaj kaj rapidaj kiel ombroj 
ni devos esti! 



4 


Pri spicherboj kaj stufita kuniklo 

Dum la malmultaj restantaj horoj de taglumo ili ripozis, 
movante sin en la ombron dum la suno moviĝis, ĝis fine la 
ombro de I' okcidenta rando de ilia valo longiĝis, kaj la valon 
tute plenigis mallumo. Tiam ili manĝis iomete, kaj trinkis 
ŝpareme. Golumo manĝis nenion, sed li kontente akceptis 
akvon. 

— Jam baldaŭ estos pli, — li diris, lekante siajn lipojn. 

— Bona akvo subenfluas en rojoj al la Granda Rivero, 
agrabla akvo en la terenoj, al kiuj ni iras. Ankaŭ manĝaĵon 
Smeagolo akiros tie, eble. Li tre malsatas, jes, golum'! — Li 
metis siajn du platajn manegojn al la ŝrumpinta ventro, kaj 
pala verda lumo ekaperis en liaj okuloj. 

Profundis la krepusko, kiam ili ekvojaĝis, rampante trans la 
okcidentan randon de I' valo kaj fadante fantomece en la 
malglatan terenon vojrande. La luno havis tri noktojn antaŭ 
la pleno, sed ĝi ne superiris la montojn ĝis preskaŭ 
noktomezo, kaj la frua nokto tre malhelis. Unu ruĝa lumo 
ardis alte en la Turegoj de I' Dentoj, sed krom tio neniu signo 
videblis aŭ aŭdeblis pri la sendorma vaĉado sur Moranono. 

Tra multaj mejloj tiu ruĝa okulo ŝajnis rigardadi ilin 
fuĝantajn, stumblantajn tra dezerta ŝtonoza tereno. Ili ne 
riskis laŭiri la vojon, sed ili restigis ĝin maldekstre, sekvante 
ĝian linion laŭeble precize je iometa distanco. Fine, kiam la 
nokto malnoviĝis, kaj ili estis jam lacaj, ĉar ili permesis al si 
nur unu mallongan ripozon, tiu okulo reduktiĝis al fajra 
punkteto kaj poste malaperis: ili jam ĉirkaŭiris la malhelan 
nordan ŝultron de la suba montetaro kaj celis suden. 



Kun la koroj strange malpezigitaj ili nun ripozis denove, sed 
ne longe. Ili ne iris sufiĉe rapide por kontentigi Golumon. 

Laŭ lia kalkulo temis pri preskaŭ tridek leŭgoj de Moranono 
ĝis la krucvojo super Osgiliado, kaj li esperis trairi tiun 
distancon per kvar noktoj. Do baldaŭ ili denove baraktis 
antaŭen, ĝis la aŭroro komencis disvastiĝi malrapide en la 
vasta griza soleco. Tiam ili jam marŝis preskaŭ ok leŭgojn, 
kaj la hobitoj ne povis pluiri, eĉ se tion ili riskemus. 

La kreskanta lumo rivelis al ili terenon jam malpli dezertan 
kaj ruinigitan. La montoj daŭre baŭmis minace je la 
maldekstro, sed proksime ili povis vidi la sudan vojon, nun 
celantan forde la nigraj radikoj de la montetoj kaj 
deklivantan okcidenten. Trans la vojo estis deklivoj kovritaj 
de sombraj arboj kvazaŭ malhelaj nuboj, sed ĉie ĉirkaŭe 
kuŝis malorda erikejo plena je kalunoj, genistoj, kornusoj kaj 
aliaj arbustoj, kiujn ili ne konis. Ili vidis ie-tie aretojn de altaj 
pinoj. La koroj de la hobitoj iomete rekuraĝiĝis malgraŭ la 
laceco: la aero estis freŝa kaj bonodora, kaj memorigis ilin pri 
la altejoj de la fora Norda Kvarono. Ŝajnis bone malŝarĝiĝi, 
promeni sur tereno nur kelkjare regita de la Malhela Mastro 
kaj ankoraŭ ne tute miniĝinta. Sed sian endanĝeriĝon ili ne 
forgesis, ankaŭ ne la Nigran Pordegon, kiu ankoraŭ tro 
proksimis, kvankam ĝi estis kaŝita malantaŭ la mornaj 
montetoj. Ili ĉirkaŭrigardis serĉante kaŝlokon, kie ili povus 
ŝirmi sin de fiaj okuloj dum la cetero de la lumo. 

La tago pasis maltrankvile. Ili kuŝis profunde en la erikoj kaj 
kalkulis la lantajn horojn, dum kiuj malmulto ŝajnis ŝanĝiĝi; 
ĉar ili estis ankoraŭ sub la ombroj de Efelo Duad, kaj la suno 
estis vualita. Frodo kelkfoje dormis profunde kaj trankvile, ĉu 
fidante Golumon, ĉu tro elĉerpita por zorgi pri li; sed Sam 
trovis malfacile fari pli ol dormeti, eĉ kiam Golumo evidente 
dormadis snufetante kaj tikante pro siaj sekretaj sonĝoj. 

Eble malsato pli ol malfido tenis lin maldorma: li komencis 
sopiri bonan hejmecan manĝaĵon, “ion varman el la poto”. 



Tuj kiam la tero paliĝis je senforma grizo sub venonta nokto 
ili rekomencis la vojaĝon. Sufiĉe baldaŭ Golumo kondukis 
ilin suben sur la sudan vojon; kaj post tio iii progresis pli 
rapide, kvankam la danĝero estis pli granda. Iliaj oreloj 
streĉe aŭskultis por aŭdi hufojn aŭ piedojn sur la vojo 
antaŭe aŭ sekvantajn malantaŭe; sed la nokto pasis, kaj ili 
aŭdis neniun sonon de marŝanto aŭ rajdanto. 

La vojo estis konstruita en tempo longe pasinta, kaj tra eble 
tridek mejloj sub Moranono, ĝi estis nove riparita, sed ju pli 
ĝi iris suden, des pli la sovaĝejo trudiĝis al ĝi. La metieco de 
homoj antikvaj ankoraŭ videblis en ĝia rekta senŝancela 
direktiĝo kaj ebena celado: de tempo al tempo ĝi tratranĉis 
al si vojon tra montflankaj deklivoj, aŭ transsaltis rojon per 
larĝa belforma arkaĵo el longviva masonaĵo; sed finfine 
malaperis ĉiuj indikoj pri ŝtonlaboro, krom ie-tie rompiĝinta 
pilastro gvatanta el la vojflankaj arbustoj, aŭ malnovaj 
pavimŝtonoj ankoraŭ kaŝiĝantaj interloloj kaj musko. Erikoj, 
arboj kaj filikoj malordis suben kaj pendis super la flankoj aŭ 
etendiĝis dise super la vojo. Gi reduktiĝis finfine al kampara 
ĉarvojeto malmulte uzita; sed ĝi ne serpentumis: ĝi daŭrigis 
sian propran certan direktiĝon kaj gvidis ilin laŭ la vojo plej 
rapida. 

Do ili pasis en la nordan parton de tiu tereno, kiun la homoj 
iam nomis Itilio, bela regiono de grimpaj arbaroj kaj rapide 
subenfluantaj riveretoj. La nokto iĝis favora sub steloj kaj 
ronda luno, kaj al la hobitoj ŝajnis, ke la bonodoro de la aero 
plifortiĝas, dum ili antaŭeniras; kaj laŭ la blovado kaj 
murmurado de Golumo ŝajnis, ke ankaŭ li rimarkis tion kaj 
ne ŝatis ĝin. Je I' unuaj indikoj pri la tagiĝo ili denove haltis. 
Ili alvenis la finon de longa valo, profunda kaj en la mezo 
krutflanka, per kiu la vojo trafendis la ŝtonan firston. Tie ili 
grimpis la okcidentan randaĵon kaj ĉirkaŭrigardis. 



La tago komenciĝis sur la ĉielo, kaj ili vidis, ke la montoj 
estas jam multe pli malproksimaj, forirantaj orienten laŭ 
longa kurbiĝo kiu perdiĝis en la foro. Kiam ili turniĝis 
okcidenten, antaŭ ili malabruptaj deklivoj subeniĝis en 
malklarajn nebuletojn tre sube. Ĉie ĉirkaŭ ili estis 
malgrandaj boskoj da rezinaj arboj, abioj, cedroj, cipresoj kaj 
aliaj specoj nekonataj en la Provinco, inter kiuj estis larĝaj 
maldensejoj; kaj ĉie estis abundo da dolĉodoraj spicherboj 
kaj arbustoj. La longa vojaĝo el Rivendelo kondukis ilin tre 
suden de ilia propra lando, sed ĝis nun en tiu pli ŝirmata 
regiono la hobitoj ne sentis la klimatan ŝanĝiĝon. Ĉi tie la 
printempo jam estis ĉirkaŭ ili; frondoj trapikis muskon kaj 
humon, larikoj estis verdfingraj, etaj floroj malfermiĝis sur la 
herbo, birdoj kantadis. Itilio, la ĝardeno de Gondoro, jam 
ruiniĝinta, daŭre retenis malordan driadan belecon. 

Sude kaj okcidente ĝi alrigardis la varmajn subajn valetojn 
de Anduino, ŝirmatajn oriente de Efelo Duad kaj tamen ne 
sub la montombro, protektatajn norde de Emin Muilo, 
malfermitajn al la sudaj blovetoj kaj la humidaj ventoj de la 
fora Maro. Kreskis tie multaj arboj, antaŭlonge plantitaj, 
falantaj en nevartitan maljunaĝon inter konfuziĝo da 
senzorgaj posteuloj; kaj boskoj kaj densejoj estis el tamariko 
kaj fortodoraj terebintarboj, el olivarboj kaj el laŭroj; kaj 
troviĝis juniperoj kaj mirtoj kaj timianoj kreskantaj arbuste, 
aŭ persiaj lignecaj rampaj tigoj mantelisen profundaj 
tapetoj la kaŝitajn ŝtonojn; salvioj diversspecaj elmetis 
florojn bluajn, ruĝajn aŭ pale verdajn; kaj majoranoj kaj 
novŝosantaj petroseloj, kaj multaj plantaĵoj, kiesformoj kaj 
odoroj ne troviĝis en la ĝardenklero de Sam. La grotetoj kaj 
rokmuroj estis jam stelumitaj de saksifragoj kaj sedoj. 
Primoloj kaj anemonoj maldormis en la avelegejoj; kaj 
asfodeloj kaj multaj lilifloroj pendolis siajn duonapertajn 
kapojn en la herbo: profunda verda herbo apud la lagetoj, 
kie haltis falintaj fluoj en friskaj kavoj dum la vojaĝo suben 
al Anduino. 



La vojaĝantoj turnis la dorsojn al la vojo kaj iris suben laŭ la 
deklivo. Dum ili marŝis, puŝante sin tra arbustoj kaj herbejoj, 
leviĝis ĉirkaŭ ili dolĉaj bonodoroj. Golumo tusis kaj 
duonvomis; sed la hobitoj profunde enspiris, kaj subite Sam 
ekridis pro kora malŝarĝiĝo, ne pro ŝercemo. Ili laŭiris rojon, 
kiu rapide subeniris antaŭ ili. Baldaŭ ĝi gvidis ilin al eta 
klara lago en malprofunda valeto: ĝi kuŝis en la rompitaj 
ruinaĵoj de antikva ŝtonbaseno, kies ĉizitan randon preskaŭ 
tute kovris muskoj kaj rozarbedoj; ĉirkaŭ ĝi staris iridfolioj en 
vicoj, kaj folioj nimfeaj flosis sur ĝia milde ondeta supraĵo; 
sed ĝi estis profunda kaj freŝa, kaj daŭre elverŝiĝis sensone 
laŭ ŝtona beko ĉe la fora ekstremo. 

Tie ili sin lavis kaj trinkis ĝissate ĉe la enflua trueto. Poste ili 
serĉis ripozejon, ankaŭ sinkaŝejon; ĉartiu tereno, ankoraŭ 
belaspekta, tamen estis nun teritorio de la Malamiko. Ili ne 
tre malproksimis de la vojo, tamen eĉ en tia mallonga spaco 
ili vidis cikatrojn de malnovaj militoj kaj pli novajn vundojn 
kaŭzitajn de la orkoj kaj aliaj fiaj servistoj de la Malhela 
Mastro: ŝakto de nekovritaj rubo kaj malpuraĵo; arboj 
malzorge dehakitaj kaj postlasitaj al morto, kun misaj runoj 
aŭ la fidestina signo de I' Okulo eltranĉitaj per krudaj strioj 
sur iliaj ŝeloj. 

Sam skrablanta sub la elirejo de la lago, flarante kaj tuŝante 
la nekonatajn plantaĵojn kaj arbojn, momente forgesinte pri 
Mordoro, ricevis memorigon pri ĝia ĉiam ĉeesta danĝero. Li 
hazarde trovis cirklon ankoraŭ brulmakulitan, kaj meze de ĝi 
li trovis amason da karbumitaj frakasitaj ostoj kaj kranioj. La 
rapida kreskivo de la sovaĝejo je rozarbedoj kaj eglanterioj 
kaj pendantaj klematidoj jam tiris vualon sur tiun lokon de 
terura festado kaj mortigado; sed ĝi ne estis antikva. Li 
retrorigardis al siaj kunuloj, sed li diris nenion: la ostojn 
prefere lasu en trankvilo kaj nepalpumitaj kaj dispelitaj de 
Golumo. 



— Ni trovu lokon portratagi, — li diris. — Ne pli sube. Pli 
alte, laŭ mi. 

lom retro super la lago ili trovis profundan brunan kampeton 
da pasintjaraj filikoj. Malantaŭ ĝi estis densejo da 
malhelfoliaj laŭroj kreskantaj supren laŭ kruta teramaso 
kronita de maljunaj cedroj. Ili decidis resti tie kaj pasigi la 
tagon, kiu jam aŭguris helon kaj varmon. Tago taŭga por 
promenado survoje tra la boskoj kaj valetoj de Itilio; sed 
kvankam orkoj distancigas sin de sunlumo, tamen tie 
troviĝis tro multaj lokoj, kie ili povus kaŝiĝi kaj vaĉi; kaj aliaj 
fiokuloj viglis tie: Saŭrono havis multajn servistojn. Golumo 
ĉiuokaze rifuzis moviĝi sub la Flava Vizaĝo. Baldaŭ tiu 
rigardos super la malhelaj firstoj de Efelo Duad, kaj li 
svenetos kaj kaŭros pro la lumo kaj varmego. 

Sam dum la marŝado serioze pripensis nutraĵon. Ĉar la 
malespero de I' netrairebla Pordego estis malantaŭe, li ne 
sentis tian emon kian la mastro malatenti la vivrimedojn 
post la misiofino; kaj ĉiuokaze ŝajnis al li pli saĝe ŝpari la 
vojpanon de la elfoj ĝis malpli favora estonteco. Jam pasis 
ses tagoj aŭ pli, de kiam li kalkulis, ke ili havas stokon 
sufiĉan por nuraj tri semajnoj. 

“Se ni atingos la fajron dum tioma tempo, estos bonŝance 
laŭ la nuna progreso! — li pensis. — Kaj ni eble volos reiri. Ni 
eble!” 

Cetere, fine de longa noktmarŝado, kaj post baniĝo kaj 
trinkado, li estis eĉ pli ol kutime malsata. Vespermanĝon, aŭ 
matenmanĝon, en la malnova kuirejo ĉe Bagŝuta Vico, ĝuste 
tion li vere sopiris. La ideo trafis lin, kaj li sin turnis al 
Golumo. Golumo estis ŝtele ekrampanta kvarpiede tra la 
filikoj. 



— Hej! Golumo! — diris Sam. — Kien vi iras? ĉu por ĉasi? Nu, 
vidu, olda nazulo, al vi ne plaĉas nia manĝaĵo, kaj mi mem 
ne domaĝus variecon. Via nova devizo estas ĉiam 
helpopreta. Ĉu vi povas trovi ion taŭgan al malsata hobito? 

— Jes, eble, jes, — diris Golumo. — Smeagolo ĉiam helpas, se 
oni petas — se oni petas afable. 

— Bone! — diris Sam. — Do mi petas. Kaj se tio ne sufiĉe 
afablas, mi petegas. 

Golumo malaperis. Li forestis iom longete, kaj Frodo post 
kelkaj mordoj da lembaso sin aranĝis profunde en la brana 
filikaro kaj endormiĝis. Sam rigardis lin. La frua taglumo ĵus 
subenrampis en la subarbajn ombrojn, sed li vidis tre klare la 
vizaĝon de I' mastro kaj ties manojn, kuŝantajn ripoze sur la 
tero apude. Li subite rememoris Frodon, kiam tiu kuŝis 
dormanta en la domo de Elrondo post lia terura vundiĝo. 
Tiam dumgarde Sam rimarkis, ke kelkfoje lumo ŝajnas 
malforte brili interne; sed nun la lumo estis eĉ pli evidenta 
kaj forta. La vizaĝo de Frodo estis trankvila, la signoj de timo 
kaj zorgado forlasis ĝin; sed ĝi aspektis maljuna, maljuna kaj 
bela, kvazaŭ ĉizado de jaroj formigaj estus nun rivelita per 
multaj fajnaj linioj antaŭe kaŝitaj, kvankam la identeco de la 
vizaĝo ne ŝanĝiĝis. Tio ne signifas, ke ĝuste tiel Sam Vato 
formulis sian penson. Li skuis sian kapon, kvazaŭ trovante 
vortojn senutilaj, kaj murmuris: 

— Mi amas lin. Tia li estas, kaj kelkfoje ĝi trabrilas iel. Sed mi 
amas lin, ĉu aŭ ne. 

Golumo revenis kviete kaj transrigardis la ŝultron de Sam. 
Rigardinte Frodon, li fermis siajn okulojn kaj forrampis 
sensone. Sam alvenis lin post momento kaj trovis lin 
manĝanta ion kaj murmuranta al si. Apud li sur la tero kuŝis 
du malgrandaj kunikloj, kiujn li komencis avide okulumi. 



— Smeagolo ĉiam helpas, — li diris. — Li alportis kuniklojn, 
agrablajn kuniklojn. Sed la mastro endormiĝis, kaj eble Sam 
volas endormiĝi. Jam ne volas kuniklojn. Smeagolo klopodas 
helpi, sed li ne povas ion kapti dumminute. 

Sam tamen tute ne malŝatis kuniklaĵon, kaj tion diris. 
Almenaŭ ne kuniklaĵon kuiritan. Ĉiuj hobitoj, kompreneble, 
scias kuiri, ĉar ili eklernas tiun arton antaŭ la abocon (kiun 
multaj neniam atingas); sed Sam estis kuiranto tre kapabla, 
eĉ laŭ takso de hobitoj, kaj li faris multon el la bivaka 
kuirado dum la vojaĝoj, kiam prezentiĝis okazo. Li kunportis 
espereme kelkajn ilojn en sia tornistro: etan tindrujon, du 
malprofundajn kaseroletojn, el kiuj la malpli granda 
adaptiĝis en la pli granda; ene de ili estis metitaj ligna 
kulero, mallonga dupikila forko kaj kelkaj pikstangetoj; kaj 
kaŝita funde de la tornistro en plata ligna skatolo valoraĵo 
malkreskanta: iom da salo. Sed li bezonis fajron, kaj krome 
kelkajn aliajn aferojn. Li pripensis iomete, dum li eligis sian 
tranĉilon, purigis kaj akrigis ĝin, kaj komencis prepari la 
kuniklojn. Li ne intencis eĉ pormomente lasi dormantan 
Frodon sola. 

— Ek, Golumo, — li diris. — Mi havas porvi ankoraŭ alian 
taskon. Iru plenigi ĉi tiujn kaserolojn per akvo kaj reportu 
ilin! 


— Smeagolo alportos akvon, jes, — diris Golumo. — Sed kial 
la hobito deziras tiom da akvo? Li jam trinkis, li sin lavis. 

— Ne zorgu pri tio, — diris Sam. — Se vi ne povas diveni, vi 
sufiĉe baldaŭ konstatos. Kaj ju pli baldaŭ vi alportos la 
akvon, des pli baldaŭ vi konstatos. Ne difektu iun mian 
kaserolon, aŭ mi faros el vi haketaĵon. 


Dum Golumo forestis, Sam rigardis denove Frodon. Tiu plu 
dormis kviete, sed Sam nun estis plej trafata de la magreco 



de liaj vizaĝo kaj manoj. 


— Tro maldika kaj malloza li estas, — li murmuris. — Ne 
taŭge por hobito. Se mi sukcesos kuiri ĉi kunikletojn, mi vere 
vekos lin. 

Sam kunrastis amaseton da filikoj plej sekaj, kaj poste 
skrablis supren sur la dekliveto kolektante aron da branĉetoj 
kaj lignaj rompitaĵoj; falinta branĉo de cedro ĉe la supro 
havigis al li bonan stokon. Li eltranĉis kelkajn 
herbkvadratojn sube de 1' dekliveto tuj ekster la filikejo, kaj 
faris malgrandan truon kaj metis tien la brulaĵon. Estante 
lerta pri siliko kaj tindro, li baldaŭ ĉendis fajreton. Gi kreis 
preskaŭ neniom da fumo sed dissendis aroman odoron. Li 
ĝuste kliniĝis super sia fajro, ŝirmante ĝin kaj aldonante 
lignon pli pezan, kiam Golumo revenis, zorge portante la 
kaserolojn kaj grumblante al si. 

Li demetis la kaserolojn kaj subite ekvidis, kion faras Sam. Li 
eligis malfortan siblan kriĉon kaj ŝajnis samtempe tima kaj 
kolera. 

— Ah! Sss... Ne! Ne! Stultaj hobitoj, stultaj, jes stultaj! Ili ne 
faru tion! 

— Ne faru kion? — demandis Sam surprizite. 

— Ne faru la aĉajn ruĝajn langojn, — siblis Golumo. — Fajro, 
fajro! Estas danĝera, jes danĝera. Gi brulas, ĝi mortigas. Kaj 
ĝi alvokos malamikojn, jes certe. 

— Mi opinias, ke ne, — diris Sam. — Neniu kialo por tio, se 
oni ne surmetos malsekaĵon kaj kreos subbrulaĵon. Sed se 
jes, do jes. Mi intencas riski tion, ĉiuokaze. Mi intencas stufi 
ĉi kunikletojn. 



— Ĉu stufi la kunikletojn? — kvikis Golumo konsternite. 

— Fuŝi belan viandon, kiun Smeagolo restigis al vi, 
kompatinda malsata Smeagolo! Pro kio? Pro kio, stulta 
hobito? Ili estas junaj, ili estas molaj, ili estas agrablaj. 

Manĝu ilin, manĝu ilin! — Li ungis la pli proksiman kuniklon, 
jam senhaŭtigitan kaj kuŝantan apud la fajro. 

— Trankviliĝu! — diris Sam. — ĉiu laŭ propra moro. Nia pano 
vomigas vin, kaj nekuirita kunikleto vomigas min. Se vi 
donis al mi kunikleton, tiu kunikleto estas mia, vidu, por 
kuiri, se tion mi emas. Kaj mi emas. Ne necesas, ke vi rigardu 
min. Iru kapti alian kaj manĝu laŭvole. le private kaj forde 
mia vidkampo. Tiam vi ne vidos la fajron, kaj mi ne vidos vin, 
kaj ni ambaŭ pli feliĉos. Mi certigos, ke la fajro ne fumu, se 
tio iel feliĉigos vin. 

Golumo foriris grumblante kaj rampis en la filikejon. Sam 
okupiĝis pri siaj kaseroloj. 

— Kion la hobito bezonas kun kunikleto, — li diris al si, — tio 
estas kelkaj spicherboj kaj radikaĵoj, precipe terpomoj, por 
ne paroli pri pano. Spicherbojn ni povas akiri, verŝajne. 

— Golumo! — li vokis mallaŭte. — Tria fojo pagas la tuton. Mi 
deziras kelkajn spicherbojn. — La kapo de Golumo elrigardis 
el la filikejo, sed li aspektis nek helpema nek amikeca. 

— Kelkaj laŭraj folioj, iom da timiano kaj salvio sufiĉos, antaŭ 
la akvo ekbolos, — diris Sam. 

— Ne! — diris Golumo. — Smeagolo ne estas kontenta. Kaj al 
Smeagolo ne plaĉas odoraĉaj folioj. Li ne manĝas herbojn aŭ 
radikojn, ne trezoro, ne ĝis li malsategas aŭ tre malsanas, 
kompatinda Smeagolo. 

— Smeagolo trafos en vere varmegan akvon, kiam bolos tiu 
ĉi akvo, se li ne faros laŭpete, — graŭlis Sam. — Sam 
enmetos tien lian kapon, jes trezoro. Kaj mi devigus lin serĉi 



ankaŭ napojn kaj karotojn, kaj ankaŭ terpomojn, se temus 
pri la ĝusta sezono. Mi vetas, ke tie ĉi sovaĝe diskreskas ĉiaj 
bonaĵoj. Mi donus multon por manpleno da terpomoj. 

— Smeagolo ne iros, ho ne trezoro, ne ĉi-foje, — siblis 
Golumo. — Li timas, kaj li tre lacas, kaj tiu ĉi hobito ne 
afablas, tute ne afablas. Smeagolo ne elfosos radikojn, 
karotojn kaj... terpomojn. Kio estas terpomoj, trezoro, he, kio 
estas terpomoj? 

— Ter-po-moj, — diris Sam. — Frandaĵo de la Avulo, kaj 
elstare bona balasto por malplena stomako. Sed vi trovos 
neniom, do ne necesas serĉi. Sed estu bona Smeagolo kaj 
alportu al mi spicherbojn, kaj mi taksos vin pli alte. Krom tio, 
se vi komencos novan vivmanieron kaj daŭrigos ĝin, mi 
kuiros porvi kelkajn terpomojn iam. Mi kuiros ja: frititaj fiŝo 
kaj terpomfingroj pretigitaj de S. Vato. Tion vi ne povus 
rifuzi. 

— Jes, jes, ni povus. Difekti agrablan fiŝon per brulumado. 
Donu al mi fiŝon jam nun, kaj tenu mem fiajn 
terpomfingrojn! 

— Ho, vi estas senesperiga, — diris Sam. — Endormiĝu! 

Fine li devis mem trovi la bezonataĵojn; sed ne necesis al li 
iri foren, ne el videblo de la loko, kie kuŝis lia mastro 
ankoraŭ dormanta. Dum kelka tempo Sam sidis meditante 
kaj prizorgante la fajron ĝis la akvo bolis. La taglumo 
plifortiĝis kaj la aero iĝis varma; la roso forvelkis desur 
herboj kaj folioj. Baldaŭ la kunikloj distranĉitaj kuŝis 
boletante en siaj kaseroloj kun la faskigitaj spicherboj. Sam 
preskaŭ endormiĝis dum la tempopaso. Li lasis ilin stufiĝi 
dum preskaŭ unu horo, provante ilin de tempo al tempo per 
sia forko, kaj gustumante la buljonon. 



Kiam li opiniis ĉion preta, li forigis la kaserolojn de la fajro 
kaj rampis ĝis Frodo. Frodo duonmalfermis siajn okulojn, 
kiam Sam superombris lin, kaj tiam li vekiĝis el sia sonĝado: 
alia nekaptebla sonĝo paca. 

— Saluton, Sam, — li diris. — Ĉu ne ripozas? Ĉu io misas? 
Kioma horo estas? 

— Ĉirkaŭ du horoj post la tagiĝo, — diris Sam, — kaj preskaŭ 
duono post la oka laŭ la Provincaj horloĝoj, eble. Sed nenio 
misas. Kvankam ĉion mi ne nomus senmakula: neniuj 
legomoj, neniuj cepoj, neniuj terpomoj. Mi havas porvi iom 
da stufaĵo kaj iom da supo, sinjoro Frodo. Bonfaros al vi. Vi 
devos elsuĉi ĝin el via tasego; aŭ rekte el la kaserolo, kiam 
ĝi estos pli malvarmeta. Mi ne kunportis bovlojn, nek ion 
konvenan. 

Frodo oscedis kaj streĉis sin. 

— Vi devis ripozi, Sam, — li diris. — Kaj ĉendo de fajro estas 
danĝera ĉi tie. Sed mi ja sentas malsaton. Hmmm! ĉu mi 
flaras ĝin de ĉi tie? Kion vi stufis? 

— Donacon de Smeagolo, — diris Sam: — duon da kunikloj; 
kvankam mi opinias, ke Golumo jam domaĝas ilin. Sed nenio 
estas porakompani ilin krom kelkaj spicherboj. 

Sam kaj lia mastro sidis interne de la filikejo kaj manĝis sian 
stufaĵon el la kaseroloj, dividante la malnovajn forkon kaj 
kuleron. Ili permesis al si po duonpecon da elfa vojpano. Tio 
ŝajnis festo. 

— Fajf! Golumo! — Sam vokis kaj fajfis mallaŭte. — Venu! 
Dume tempo restas por intencoŝanĝo. Restas iom, se vi volas 
provi stufitan kuniklon. — Ne venis respondo. — Nu bone, 
supozeble li foriris por trovi ion por si. Ni finmanĝos ĝin. 



— Kaj poste vi devos iom dormi, — diris Frodo. 


— Ne ekdormu, dum mi dormos, sinjoro Frodo. Mi ne tre 
certas pri li. Ankoraŭ restas en li sufiĉe da Fetorulo — la fia 
Golumo, se vi min komprenas — kaj ĝi refortiĝas. Tamen mi 
opinias, ke unue li provus strangoli min. Ni ne 
interkonsentas, kaj li ne estas kontenta pri Sam, ho ne 
trezoro, tute ne kontenta. 

Ili finmanĝis, kaj Sam foriris por lavi sian manĝilaron. 
Stariĝante por reiri, li retrorigardis laŭ la deklivo. 
Tiumomente li vidis la sunon leviĝi el la fumo, aŭ nebuleto, 
aŭ malhela ombro, aŭ kio ajn ĝi estis, kiu kuŝis ĉiam oriente, 
kaj ĝi etendis siajn radiojn orajn suben sur la arbojn kaj 
maldensejojn ĉirkaŭ li. Tiam li rimarkis maldensan spiralon 
de grizblua fumo, klare videblan kiam ĝin trafis la sunlumo, 
leviĝanta el densejo supre. Ŝokite li konstatis, ke tio estas la 
fumo de lia eta kuirfajro, kiun li neglektis estingi. 

— Tio ne taŭgas! Mi neniam supozis, ke ĝi tiel montriĝos! 

— li murmuris kaj komencis retrorapidi. Subite li haltis kaj 
aŭskultis. Ĉu li aŭdis fajfon aŭ ne? Aŭ ĉu tio estis pepo de iu 
stranga birdo? Se ĝi estis fajfo, ĝi ne aŭdiĝis el la direkto de 
Frodo. Jen ĝi denove el alia loko! Sam komencis kuri laŭeble 
rapide supren laŭ la deklivo. 

Li trovis ke malgranda branĉeto, forbrulante ĝis sia ekstera 
ekstremo, ĉendis iom da filikoj rande de la fajro, kaj la 
ekbrulantaj filikoj ardigis la herbkvadratojn. Haste li plande 
estingis la restaĵon de la fajro, dispuŝis la cindrojn kaj 
surmetis la kvadratojn al la truo. Poste li rerampis al Frodo. 

— Ĉu vi aŭdis fajfon kaj ion, kio sonis kiel respondo? — li 
demandis. — Antaŭ kelkaj minutoj. Mi esperas, ke tio estis 
nur birdo, sed ĝi ne sonis tute tia, sed pli kiel imitata 
birdopepo, ŝajnis al mi. Kaj bedaŭrinde mia fajreto fumis. Nu, 



se mi allogis problemojn, mi neniam pardonos min. Kaj eble 
ankaŭ ne havos eblecon! 


— ĉit! — flustris Frodo. — Mi opinias, ke mi aŭdis voĉojn. 

La du hobitoj rimenis siajn tornistrojn, surdorsigis ilin 
fuĝoprete, kaj poste rampis pli profunden en la filikejon. Tie 
ili kaŭris aŭskultante. 

Ne dubeblis pri la voĉoj. Tiuj parolis mallaŭte kaj kaŝiĝeme, 
sed ili estis proksimaj kaj pliproksimiĝantaj. Tute subite unu 
el ili klare parolis tre apude. 

— Jen! De ĉi tie venis la fumo! Gi estos tre apude. En la 
filikejo sendube. Ni havos ĝin kvazaŭ kuniklon en kaptilo. 
Tiam ni ekscios, kio ĝi estas. 

— Jes, kaj kion ĝi scias! — diris la dua voĉo. 

Tuj kvar viroj venis paŝante tra la filikoj de malsamaj 
direktoj. Ĉar fuĝo kaj kaŝiĝo jam ne estis eblaj, Frodo kaj 
Sam salte stariĝis, metante la dorson al la dorso kaj eligante 
siajn glavetojn. 

Se ilin mirigis tio, kion ili vidis, iliaj kaptintoj estis eĉ pli 
mirigitaj. Kvar altaj viroj staris tie. Du havis en la manoj 
lancojn kun larĝaj helaj pintoj. Du havis pafarkegojn, 
preskaŭ same longajn kiel ili mem, kaj grandajn sagujojn da 
longaj verdplumaj sagoj. Ĉiuj havis ĉeflanke glavojn kaj estis 
vestitaj per diversaj verdoj kaj brunoj, kvazaŭ por marŝi pli 
nevidate en la maldensejoj de Itilio. Verdaj gantoj kovris 
iliajn manojn, kaj iliaj vizaĝoj estis kapuĉitaj kaj maskitaj 
verde, escepte de la okuloj, kiuj estis tre akravidaj kaj helaj. 
Tuj Frodo pensis pri Boromiro, ĉartiuj viroj similis lin stature, 
sintene kaj laŭ la parolmaniero. 



— Ni ne trovis tion, kion ni serĉis, — diris unu. — Sed kion ni 
ja trovis? 


— Ne orkojn, — diris alia, lasante la tenilon de la glavo, kiun 
li kaptis kiam ili vidis ekbrili Pikilon en la mano de Frodo. 

— Ĉu elfojn? — diris la tria dubeme. 

— Ne! Ne elfojn, — diris la kvara, la plej alta, kaj ŝajne la 
ĉefa inter ili. — Elfoj ne promenas nuntempe en Itilio. Kaj 
elfoj estas mirinde belaj, aŭ tiel oni diras. 

— Kio signifas, ke ni ne estas belaj, mi komprenas, — diris 
Sam. — Koran dankon. Kaj kiam vi findiskutos, eble vi diros, 
kiuj vi estas, kaj kial vi ne volas permesi al la du lacaj 
vojaĝantoj ripozi. 

La alta verdulo ridis senĝoje. 

— Mi estas Faramiro, militestro de Gondoro, — li diris. — Sed 
en tiu ĉi lando ne estas vojaĝantoj: nur servistoj de la 
Malhela Turego aŭ de la Blanka. 

— Sed ni estas neniuj el ambaŭ, — diris Frodo. — Ni estas 
vojaĝantoj, kion ajn volas diri militestro Faramiro. 

— Do rapidu deklari vin kaj vian komision, — diris Faramiro. 

— Nin atendas taskoj, kaj ĉi tie ne estas loko por rebusado 
aŭ traktado. Ek! Kie estas la tria el via kunularo? 

— Ĉu la tria? 

— Jes, la kaŝiĝemulo, kiun ni vidis kun nazo en la lageto tie 
sube. Li aspektis malfavore. Spiona speco de orko, mi 
konjektas, aŭ ties servanto. Sed li evitis nin per iu vulpa 
tru ko. 



— Mi ne scias, kie li estas, — diris Frodo. — Li estas nur 
hazarda kunulo renkontita survoje, kaj mi ne respondecas 
pri li. Se vi trovos lin, indulgu lin. Konduku lin aŭ sendu lin al 
ni. Li estas nur vagulaĉo, sed li troviĝas sub mia prizorgo 
dum iom da tempo. Sed koncerne nin, ni estas hobitoj el la 
Provinco, fore nord-okcidente, post multaj riveroj. Frodo, filo 
de Drogo, estas mia nomo, kaj kun mi estas Samsaĝo, filo de 
Hamfasto, honorinda hobito, kiu servas min. Ni venis tra 
longaj vojoj: el Rivendelo, aŭ Imladriso, kiel iuj nomas ĝin. 

— Tiam Faramiro ektikis kaj pliatentis. — Sep kunulojn ni 
havis. Unun ni perdis en Morio, la aliajn ni postlasis en Part 
Galeno super Raŭroso: du el miaj parencoj, ankaŭ estis tie 
gnomo, elfo kaj du homoj. Tiuj estis Aragorno kaj Boromiro, 
kiu diris ke li devenas de Minaso Tirit, urbo en la sudo. 

— Boromiro! — ĉiuj kvar viroj ekkriis. 

— Ĉu Boromiro, filo de Mastro Denetoro? — demandis 
Faramiro, kaj stranga severa esprimo aperis sur lia vizaĝo. 

— Vi akompanis lin? Tio estas grava novaĵo, se ĝi estas vera. 
Sciu, fremduletoj, ke Boromiro, filo de Denetoro, estis la 
Supera Gardisto de I' Blanka Turego, kaj nia ĉefkomandanto: 
li dolorige mankas al ni. Kiuj vi estas do, kaj kiel vi rilatis al 
li? Rapidu, ĉar la suno supreniras! 

— Ĉu al vi estas konataj la enigmaj vortoj, kiujn Boromiro 
kunportis al Rivendelo? — Frodo respondis. 

Serĉu la Glavon Rompitan: 
ĝi loĝas en Imladriso... 

— Tiuj vortoj estas konataj efektive, — diris Faramiro 
konsternite. — Estas ioma atestaĵo pri via vereco, ke ankaŭ 
vi konas ilin. 

— Aragorno, kiun ni nomis, estas la portanto de la Glavo 
Rompita, — diris Frodo. — Kaj ni estas la duonuloj, pri kiuj 



menciis la rimaĵo. 


— Mi vidas tion, — diris Faramiro penseme. — Aŭ mi vidas, 
ke tiel povas esti. Kaj kio estas la Plago de Isilduro? 

— Tio estas kaŝita, — respondis Frodo. — Sendube ĝi estos 
klarigita siatempe. 

— Ni devas ekscii pli multe pri tio, — diris Faramiro, — kaj 
ekscii, kio kondukas tiom orienten sub la ombro de jena... 

— li fingromontris kaj diris neniun nomon. — Sed ne nun. Ni 
havas taskon. Vi estas en danĝero, kaj hodiaŭ vi ne irus 
longe laŭ kampoj aŭ vojoj. Estos proksimaj fortaj manbatoj 
antaŭ ol la tago plenmaturiĝos. Poste morto aŭ rapida fuĝo 
reen al Anduino. Mi lasos du por gardi vin, por via kaj mia 
bonfarto. Saĝulo ne fidas je hazarda renkonto survoje en tiu 
ĉi lando. Se mi revenos, mi plu interparolos kun vi. 

— Adiaŭ! — diris Frodo, malalte riverencante. — Pensu, kion 
vi volas, sed mi estas amiko de ĉiuj malamikoj de Unu 
Malamiko. Ni povus akompani vin, se ni duonuloj povus 
esperi servi vin, virojn tiel bravajn kaj fortajn, kiaj vi ŝajnas, 
kaj se mia komisio permesus tion. La lumo prilumu viajn 
glavojn! 

— La duonuloj estas ĝentilaj personoj, kio ajn alia ili estas, 

— diris Faramiro. — Adiaŭ! 

La hobitoj sidiĝis denove, sed ili nenion diris unu al la alia 
pri siaj pensoj kaj duboj. Proksime, ĝuste sub la makuliga 
ombro de I' malhelaj laŭroj, du viroj restis garde. Ili demetis 
siajn maskojn de tempo al tempo por freŝigi sin, dum 
pliintensiĝis la taga varmo, kaj Frodo vidis, ke ili estas viroj 
bonaspektaj, palhaŭtaj, malhelharaj, kun grizaj okuloj kaj 
vizaĝoj tristaj kaj fieraj. Ili interparolis per mallaŭtaj voĉoj, 
uzante unue la Komunan Lingvon, sed laŭ la pasinteca 
maniero, kaj poste ŝanĝante al la propra lingvo. Mirigite 



Frodo aŭskultante rimarkis, ke ili parolas la elfan lingvon, aŭ 
lingvon malmulte diferencan; kaj li rigardis ilin kun miro, ĉar 
li komprenis, ke ili certe estas dunadanoj el la sudo, homoj 
de la nasklinio de la Mastroj de Okcidentio. 

Post iom da tempo li alparolis ilin; sed ili respondis 
malvolonte kaj singarde. Ili nomis sin Mablungo kaj 
Damrodo, soldatoj de Gondoro, kaj ili estis disiruloj el Itilio, 
ĉar ili estis posteuloj de popolo iam vivinta en Itilio, antaŭ ol 
tiu estis konkerita. El tiaj viroj Mastro Denetoro elektis siajn 
atakpatrolojn porsekrete transiri Anduinon (kiel kaj kie ili 
rifuzis diri) kaj incitadi la orkojn kaj aliajn malamikojn, kiuj 
disvagis inter Efelo Duad kaj la Rivero. 

— Estas preskaŭ dek leŭgoj de ĉi tie ĝis la orienta bordo de 
Anduino, — diris Mablungo, — kaj malofte ni venas tiom 
malproksimen. Sed ĉi-vojaĝe ni havas novan komision: ni 
venas porembuski la virojn el Harado. Ili malbenatu! 

— Jes, malbenatu la sudanoj! — diris Damrodo. — Laŭdire 
estis traktoj pratempe inter Gondoro kaj la reĝlandoj de 1' 
haradanoj en la Fora Sudo, kvankam amikeco neniam estis. 
En tiu tempo niaj limoj troviĝis fore sude post la elfluejoj de 
Anduino, kaj Umbaro, la plej proksima el iliaj regnoj, rekonis 
nian superecon. Sed tio estis antaŭlongege. Dum multaj 
vivlongoj neniu iris tien-reen inter ni. Nur lastatempe ni 
informiĝis, ke la Malamiko estis inter ili, kaj ili transiris aŭ 
reiris al Li — ili ĉiam pretis al Lia volo — kion faris ankaŭ 
multaj en la oriento. Mi ne dubas, ke la tagoj de Gondoro 
estas nombritaj, kaj la muroj de Minaso Tirit estas 
kondamnitaj, tiom grandaj estas Liaj forto kaj malico. 

— Tamen ni ne volas sidi senfare kaj permesi, ke Li faru ĉion 
laŭ Sia volo, — diris Mablungo. — Tiaj malbenindaj sudanoj 
nun almarŝas laŭ la pravojoj por plifortigi la armeojn de la 
Malhela Turego. Jes, ĝuste laŭ la vojoj, kiujn konstruis la 



metilerto de Gondoro. Kaj ili iras ĉiam pli malzorge, ni 
informiĝas, supozante la potencon de sia nova mastro sufiĉe 
forta, ke la nura ombro de Liaj montetoj protektos ilin. Ni 
venas por instrui al ili alian lecionon. Granda amaso el ili 
marŝanta norden estis raportita al ni antaŭ kelkaj tagoj. Unu 
el iliaj regimentoj laŭ nia kalkulo atendeble preterpasos iam 
antaŭ la tagmezo: sur la supra vojo, kie ĝi trapasas la 
fenditan vojon. La vojo eble pasas, sed ne pasos ili! Ne dum 
Faramiro estras. Li nun gvidas nin dum ĉiuj danĝeraj 
aventuroj. Sed lia vivo estas protektata, aŭ la sorto ŝirmas 
lin por iu alia celo. 

Ilia parolado velkis al aŭskulta silento. Ĉio ŝajnis senmova 
kaj atenta. Sam, kaŭranta rande de la filikejo, elgvatis. Per 
siaj akraj hobitaj okuloj li vidis, ke multaj pliaj viroj ĉeestas. 

Li povis vidi ilin ŝtelirantaj laŭ la deklivoj, unuope aŭ en 
longaj spaliroj, ĉiam sekvante la ombron de bosko aŭ 
densejo, aŭ rampantaj, apenaŭ videblaj en sia bruna kaj 
verda vesto, tra herbo kaj filikejoj. Ĉiuj estis kapuĉitaj kaj 
maskitaj, kun gantoj sur la manoj, kaj estis armitaj simile al 
Faramiro kaj ties kunuloj. Post nelonge ili ĉiuj jam pasis kaj 
malaperis. La suno supreniris ĝis ĝi proksimiĝis al la sudo. La 
ombroj kuntiriĝis. 

“Mi scivolas, kie estas tiu damninda Golumo? — pensis Sam, 
rampante reen en la pli densan ombron. — Sufiĉe eblas, ke 
oni trapikos lin kiel orkon aŭ lin rostos la Flava Vizaĝo. Sed 
mi opinias, ke li zorgos pri si”. Li kuŝiĝis apud Frodo kaj 
komencis dormeti. 

Li vekiĝis pensante, ke li aŭdis trumpetan klarionon. Li 
sidiĝis. Estis jam plena tagmezo. La gardantoj staris atentaj 
kaj streĉitaj en ombro de la arboj. Subite la trumpetoj 
sonoris pli laŭte kaj nemiskompreneble supre, trans la 
supraĵon de I' deklivo. Al Sam ŝajnis, ke li aŭdas ankaŭ kriojn 
kaj sovaĝan bruadon, sed tiu sono estis mallaŭta, kvazaŭ ĝi 



venus el iu fora kaverno. Baldaŭ poste la bruo de luktado 
erupciis pli proksime, ĝuste super ilia kaŝejo. Li povis aŭdi 
klare la sonoran gratiĝon de ŝtalo sur ŝtalo, tintegon de 
glavo kontraŭ fera ĉapo, obtuzan baton de klingo kontraŭ 
ŝildo; homoj kriadis kaj kriĉadis, kaj unu klara voĉo vokis: 
“Gondoro! Gondoro!” 

— Tio sonas kiel cent forĝistoj forĝantaj samtempe, — diris 
Sam al Frodo. — Nun ili tiom proksimas, kiom mi deziras. 

Sed la bruego pliproksimiĝis. 

— Ili venas! — kriis Damrodo. — Vidu! luj sudanoj elrompiĝis 
el la kaptilo kaj fuĝas de la vojo. Jen ili iras! Niaj viroj 
persekutas ilin, kaj Faramiro antaŭas. 

Sam, deziregante vidi ankoraŭ pli, iris aliĝe al la gardantoj. 

Li grimpis iom sur unu el la plej grandaj laŭroj. Momente li 
ekvidis brunhaŭtajn virojn ruĝvestitajn subenkurantajn laŭ 
la deklivo iom fore, dum verdvestitaj batalantoj saltis post 
ilin, hakante ilin falige dum ili fuĝis. Sagoj densis en la aero. 
Tiam subite rekte trans la randon de ilia ŝirma rokmuro falis 
viro, suben krakegante tra la sveltaj arboj, preskaŭ sur ilin. 

Li estis haltigita en la filikejo for kelkajn futojn, 
vizaĝmalsupre, kun verdaj sagoplumoj fiksitaj sur lia kolo 
sub ora kolumo. Liaj skarlataj vestoj estis ĉifonaj, lia 
brustarmaĵo el imbrikitaj bronzaj plataĵoj estisfendita kaj 
hakita, liaj nigraj harplektoj ore pasamentitaj estis 
sangotrempitaj. Lia bruna mano plu kroĉis tenilon de 
rompita glavo. 

La unuan fojon Sam vidis batalon inter homoj, kaj ĝi ne tre 
plaĉis al li. Li estis kontenta, ke li ne povis vidi la vizaĝon de 
1' mortinto. Li scivolis, kiel nomiĝis tiu viro, kaj de kie li 
venis; kaj ĉu li fakte malicis kore, aŭ mensogoj kaj minacoj 
gvidis lin dum la longa marŝado de lia hejmo, kaj se li vere 



ne preferus resti hejme en paco — tiu pensekflagro rapide 
estis forpelita el lia menso. Ĉarĝuste kiam Mablungo 
antaŭenpaŝis al la falinta korpo, aŭdiĝis nova bruo. Grandaj 
kriado kaj voĉado. Inter ĝi Sam aŭdis akran blekadon aŭ 
trumpetadon. Kaj poste egan skuadon aŭ batadon, kvazaŭ 
grandaj virŝafoj piedfrapus la teron. 

— Gardu! Gardu! — kriis Damrodo al sia kunulo. — La Valaroj 
flankenturnu ĝin! Mumako! Mumako! 

Mirigite kaj terurite, daŭre ĝojigote, Sam vidis enorman 
figuron trafrakasi el la arboj kaj veni kuregante laŭ la 
deklivo. Granda kiel domo, multe pli granda ol domo ĝi 
aspektis al li, grizvestita moviĝanta monteto. Timo kaj miro, 
eble, pligrandigis ĝin en la vido de 1' hobito, sed la mumako 
el Harado efektive estis granda besto, kaj ties similaĵoj ne 
plu iras en Mez-Tero: ĝiaj parencoj, kiuj ankoraŭ vivas nun, 
estas nur memoraĵoj pri ĝiaj mezuro kaj majesteco. Gi daŭre 
venis rekte al la rigardantoj kaj nur lastmomente turniĝis 
flanken, pasante je distanco de nur kelkaj paŝoj, skuante la 
teron sub la piedoj: arbosimilaj kruregoj, enormaj velsimilaj 
oreloj disetenditaj, longa rostro suprenturnita kvazaŭ 
serpentego ekpikonta, ruĝaj okuletoj koleraj. Giaj 
suprenturnitaj kornsimilaj dentegoj estis orstrie omamitaj kaj 
gutis sangon. Giaj garnaĵoj skarlataj kaj oraj ondadis ĉirkaŭ 
ĝi sovaĝe ĉifonaj. La ruinaĵo de io, kio ŝajnis vera militoturo, 
kuŝis sur ĝia ondanta dorso, frakasita dum la furioza trapaso 
de I' arbaro; kaj alte surĝia kolo plu senespere kroĉiĝis 
figureto de potenca batalanto, giganto inter la svertingoj. 

Plu tondrokuris la bestego, albatiĝante blinde kolera tra 
lagetoj kaj densejoj. Sagoj saltis kaj krakis sendamaĝe sur la 
triobla haŭto de ĝiaj flankoj. Ambaŭpartiaj viroj fuĝis antaŭ 
ĝi, sed ĝi atingis multajn kaj premegis teren. Baldaŭ ĝi ne 
plu videblis, ankoraŭ fore trumpetante kaj piedbatante. Kio 
fariĝis al ĝi, tion Sam aŭdis neniam: ĉu ĝi eskapis por vagi 



kelkan tempon en la sovaĝejo ĝis pereo malproksime de la 
hejmo, aŭ ĝi estis kaptita en iu profunda ŝakto; ĉu ĝi plu 
kuregis ĝis ĝi plonĝis en la Grandan Riveron kaj estis 
englutita. 

Sam spiris profunde. 

— Olifonto! — li diris. — Do ekzistas olifontoj, kaj mi vidis 
olifonton. Kia vivo! Sed neniu hejme kredos min. Nu, se tio 
finiĝis, mi iom ekdormos. 

— Dormu, dum vi povas, — diris Mablungo. — Sed la estro 
revenos, se li estas nevundita, kaj kiam li venos, ni foriros 
rapide. Oni persekutos nin tuj, kiam la novaĵoj pri nia faro 
atingos la Malamikon, kaj tio okazos baldaŭ. 

— Iru kviete, kiam vi devos! — diris Sam. — Ne necesas 
perturbi mian dormon. Mi marŝis la tutan nokton. 

— Al mi ŝajnas, ke la estro ne lasos vin ĉi tie, mastro 
Samsaĝo, — ridis Mablungo. — Sed vi vidos. 



5 


La fenestro al la Okcidento 

Ŝajnis al Sam, ke li dormetis nur kelkajn minutojn, kiam li 
vekiĝis kaj konstatis, ke estas malfrue posttagmeze kaj 
Faramiro revenis. Lin akompanis multaj viroj; efektive ĉiuj 
travivintoj de la atako estis nun kuniĝintaj sur apuda 
deklivo, sume du aŭ tri centoj. Ili sidis en larĝa duoncirklo, 
inter kies brakoj Faramiro sidis sur la tero, dum Frodo staris 
antaŭ li. Tio aspektis strange simila al prijuĝo de kaptito. 

Sam elŝteliĝis el la filikoj, sed neniu atentis lin, kaj li lokis sin 
ĉe ekstremo de la homvicoj, kie li povis vidi kaj aŭdi ĉion 
okazantan. Li rigardis kaj aŭskultis atente, preta kuri helpe 
al la mastro laŭbezone. Li povis vidi la vizaĝon de Faramiro, 
kiu nun estis senmaska: ĝi estis severa kaj komandeca, kaj 
akra sagaco postkuŝis lian penetran rigardon. Dubo estis en 
la grizaj okuloj, kiuj senŝancele rigardis Frodon. 

Sam baldaŭ konstatis, ke la militestro ne estas kontenta pri 
la rakonto de Frodo pri si plurpunkte: kia estis lia rolo en la 
Kunularo ekirinta el Rivendelo; kial li disiĝis de Boromiro; kaj 
kien li aktuale iras. Precipe ofte li revenis al la Plago de 
Isilduro. Klare li komprenis, ke Frodo kaŝas de li ion tre 
gravan. 

— Sed ĝuste pro alveno de duonulo devus vekiĝi la Plago de 
Isilduro, aŭ tiel oni devas interpreti la vortojn, — li insistis. 

— Se do vi estas la nomita duonulo, sendube vi alportis tiun 
aĵon, kio ajn ĝi estas, al la Konsilio, pri kiu vi parolas, kaj tie 
Boromiro vidis ĝin. Ĉu tion vi neas? 


Frodo nenion respondis. 



— Do! — daŭrigis Faramiro. — Mi do volas ekscii de vi pli pri 
tio, ĉar kio koncernas Boromiron, min koncernas. Orka sago 
mortigis Isilduron, laŭ la malnovaj rakontoj. Sed orkaj sagoj 
multnombras, kaj Boromiro de Gondoro ne taksus ekvidon 
de tia sago signo de misfortuno. Ĉu tiun aĵon vi gardis? Gi 
estas kaŝita, vi diras, sed ĉu ne tiel ĉar vi elektas kaŝi ĝin? 

— Ne, ne ĉar mi elektas, — respondis Frodo. — Gi ne estas 
mia posedaĵo. Gi ne estas posedaĵo de iu ajn mortulo, ĉu 
grava, ĉu malgrava; kvankam se iu ajn rajtus pretendi ĝin, 
tiu estus Aragorno, filo de Aratorno, kiun mi nomis, la estro 
de nia Kunularo de Morio ĝis Raŭroso. 

— Kial li, sed ne Boromiro, princo de tiu urbo, kiun fondis la 
filoj de Elendilo? 

— Ĉar Aragorno estas posteulo laŭ rekta linio, de patro al 
patro, de Elendilo, filo de Isilduro mem. Kaj tiu glavo, kiun li 
portas, estas la glavo de Elendilo. 

Mira murmuro trakuris la tutan ringon de homoj. luj kriis 
voĉe: 

— La glavo de Elendilo! La glavo de Elendilo venas al Minaso 
Tirit! Grava novaĵo! 

Sed la vizaĝo de Faramiro ne ŝanĝis la esprimon. 

— Povas esti, — li diris. — Sed tiel granda pretendo devas 
esti pruvita, kaj postulataj estos klaraj pruvoj, se tiu 
Aragorno iam venos al Minaso Tirit. Li ne estis alveninta, nek 
iu ajn el via Kunularo, kiam mi ekvojaĝis antaŭ ses tagoj. 

— Boromiro estis kontenta pri tiu pretendo, — diris Frodo. 

— Efektive, se Boromiro ĉeestus, li respondus ĉiujn viajn 
demandojn. Kaj tial ke li estis ĉe Raŭroso antaŭ multaj tagoj 
kaj tiam intencis iri rekte al via urbo, se vi reiros, vi eble 



baldaŭ ricevos tie la respondojn. Mia rolo en la Kunularo 
estis konata al li, samkiel al ĉiuj aliaj, ĉar ĝi estis difinita al 
mi de Elrondo el Imladriso mem antaŭ la tuta Konsilio. Pro tiu 
komisio mi venis al tiu ĉi lando, sed mi ne rajtas malkaŝi ĝin 
al iu ajn ekster la Kunularo. Tamen tiuj, kiuj pretendas 
kontraŭstari la Malamikon, agus plej bone ne malhelpante 
ĝin. 

La tono de Frodo estis fiera, kion ajn li sentis, kaj Sam 
aprobis ĝin; sed ĝi ne mildigis Faramiron. 

— Do! — li diris. — Vi diras, ke mi pritraktu proprajn aferojn, 
kaj reiru al mia hejmo kaj lasu vin trankvila. Boromiro 
rakontos ĉion, kiam li venos. Kiam li venos, vi diras! Ĉu vi 
estis amiko de Boromiro? 

Antaŭ Frodo klare aperis memoro pri la atako de Boromiro 
kontraŭ li, kaj momente li hezitis. La okuloj de Faramiro 
rigardantaj lin malmoliĝis. 

— Boromiro estis kuraĝa ano de nia Kunularo, — diris Frodo 
fine. — Jes, mi estis lia amiko, miaflanke. 

Faramiro amare ridetis: 

— Sekve vi funebrus, eksciinte, ke Boromiro mortis? 

— Mi certe funebrus, — diris Frodo. Poste, rimarkinte la 
esprimon de la okuloj de Faramiro, li stumblis. — Ĉu mortis? 
Ĉu vi diras, ke li fakte mortis, kaj ke vi sciis tion? Ĉu vi provis 
trompi min pervortoj, ludante pri mi? Aŭ ĉu vi nun provas 
trompi min per mensogo? 


— Mi ne volus trompi eĉ orkon per mensogo, — diris 
Faramiro. 



— Kiel do li mortis, kaj kiel vi scias pri tio? Ja vi diris, ke 
neniu el la Kunularo atingis la urbon antaŭ ol vi lasis ĝin. 

— Rilate la manieron de lia morto, mi esperis, ke lia amiko- 
kunulo sciigos al mi, kiel tio okazis. 

— Sed li estis viva kaj forta, kiam ni disiĝis. Kaj li daŭre vivas 
laŭ tio, kion mi scias. Kvankam vere estas en la mondo 
multaj danĝeroj. 

— Ja multaj, — diris Faramiro, — kaj perfido ne la malpleja. 

Sam fariĝis ĉiam pli senpacienca kaj kolera pro tiu 
konversacio. Tiuj lastaj vortoj estis pli ol li kapablis toleri, kaj 
trarompiĝinte en la cirklon li alpaŝis la flankon de sia mastro. 

— Pardonpete, sinjoro Frodo, sed tio ĉi jam sufiĉe longe 
daŭris. Li ne rajtas alparoli vin tiel. Post ĉio, kion vi travivis, 
tiom por la profito de tiu kaj ĉiuj jenaj grandaj viroj, kiom por 
iu ajn alia. Do vidu, militestro! — Li starigis sin solide antaŭ 
Faramiro, kun la manoj surkokse, kaj mieno kvazaŭ 
alparolante junan hobiton, kiu respondis impertinente, 
demandite pri vizitoj al la fruktoĝardeno. Aŭdiĝis iom da 
murmurado, sed ankaŭ rikanis kelkaj el la spektantoj: vidi 
ilian estron sidanta sur la tero inter kvar okuloj kun juna 
hobito diskrura kaj kolere kuspa, estis unika sperto. — Vidu 
do! Al kio vi celas? Ni atingu la celon antaŭ ol ĉiuj orkoj de 
Mordoro atakos nin! Se vi pensas, ke mia mastro murdis tiun 
Boromiron kaj poste forkuris, mankas al vi sagaco; sed diru 
tion, kaj finu la aferon! Kaj poste sciigu al ni, kion vi intencas 
fari pri tio. Sed estas domaĝe, ke personoj kiuj priparolas 
bataladon kontraŭ la Malamiko ne pretas lasi, ke aliaj 
kontribuu sian moneron senmalhelpe. Li estus ege kontenta, 
se Li povus vidi vin nun. Li supozus, ke Li akiris novan 
amikon. 



— Paciencon! — diris Faramiro senkolere. — Ne parolu 
anstataŭ via mastro, kies saĝo pli grandas ol la via. Kaj mi 
bezonas neniun por instrui al mi pri nia danĝero. Malgraŭ 
tio, mi utiligas mallongan tempon por juĝi juste en afero 
malfacila. Se mi estus tiel hastema kiel vi, mi eble mortigus 
vin antaŭlonge, ĉar al mi estas ordonite mortigi ĉiujn, kiujn 
mi trovas en tiu ĉi lando sen permeso de la Mastro de 
Gondoro. Sed mi mortigas nek homon nek beston nenecese, 
kaj ne ĝoje eĉ kiam tio necesas. Mi ankaŭ ne parolas vane. 

Do estu konsolita. Sidu apud via mastro kaj silentu! 

Sam peze sidiĝis ruĝvizaĝe. Faramiro ree turnis sin al Frodo. 

— Vi demandis, kiel mi scias, ke la filo de Denetoro estas 
mortinta. Mortosciigoj havas multajn flugilojn. Nokto ofte 
portas novaĵojn al proksimaj parencoj, oni diras. Boromiro 
estis mia frato. — Ombro de tristo trapasis lian vizaĝon. 

— Ĉu vi memoras ion pri speciala marko, kiun princo 
Boromiro kunportis intersiaj havaĵoj? 

Frodo pensis momente, timante plian trukon, kaj scivolante 
kiel finiĝos tiu ĉi debato. Apenaŭ li savis la Ringon el la fiera 
kroĉo de Boromiro, kaj li ne sciis, kiel li nun fartos inter tiom 
da militpretaj kaj fortaj viroj. Tamen li sentis en sia koro, ke 
Faramiro, kvankam aspekte li multe similis sian fraton, estis 
viro malpli sinrigarda, tiel pli severa kiel pli saĝa. 

— Mi memoras, ke Boromiro portis kornon, — li diris finfine. 

— Vi memoras bone, kaj kiel iu kiu vere vidis lin, — diris 
Faramiro. — Do eble vi povas vidi ĝin mense: granda korno 
de granda uro de 1' oriento, damaskenita je arĝento kaj 
surskribita per antikvaj literoj. Tiun kornon portis dum multaj 
generacioj la plejaĝa filo de nia domo; kaj oni diras, ke se ĝi 
estos blovata en okazo de neceso ie ajn inter la pratempaj 
limoj de Gondoro, ĝia voĉo ne estos ignorata. 



» Kvin tagojn antaŭ ol mi ekiris ĉi-aventure, mi aŭdis 
blovadon de tiu korno: el la nordo, ŝajne, sed mallaŭte, 
kvazaŭ ĝi estus nur eĥo en la menso. Antaŭsciigo pri 
misfarto mi supozis ĝin, mia patro kaj mi, ĉar neniun sciigon 
ni aŭdis pri Boromiro post lia foriro, kaj neniu gardanto de 
niaj limoj vidis lin pasi. Kaj je la tria posta nokto alia kaj pli 
stranga afero okazis al mi. 

» Mi sidis nokte apud Anduino en la griza mallumo sub la 
juna pala luno, rigardante la ĉiam-moviĝantan fluon; kaj la 
malgajaj kanoj susuris. Tiel ni ĉiam vaĉas la bordojn 
proksime al Osgiliado, kiun niaj malamikoj nun parte okupas 
kaj eliras el ĝi por ataki niajn terenojn. Sed tiunokte dormis 
la tuta mondo je la noktmeza horo. Tiam mi vidis, aŭ ŝajnis 
ke mi vidas, boaton flosantan sur la akvo, trembrile grizan, 
malgrandan boaton fremdforman kun alta pruo, kaj neniu 
enestis por remi aŭ stiri ĝin. 

» Imponiĝo inundis min, ĉar ĉirkaŭis ĝin pala lumo. Sed mi 
leviĝis kaj iris al la riverbordo, kaj komencis elpaŝi en la 
fluon, ĉar mi estis logita al ĝi. Tiam la boato turniĝis al mi kaj 
ĉesigis sian iradon, kaj preterflosis malrapide en atingo de 
mia mano, tamen mi ne aŭdacis tuŝi ĝin. Gi iris profunde, 
kvazaŭ ĝi estus peze ŝarĝita, kaj ŝajnis al mi, kiam ĝi pasis 
sub mia rigardo, ke ĝi estis preskaŭ plenigita de klara akvo, 
de kiu venis la lumo, kaj en la akvo kuŝis dormanta 
batalinto. 

» Rompita glavo estis sur lia genuo. Mi vidis sur li multajn 
vundojn. Tiu estis Boromiro, mia frato, mortinta. Mi rekonis 
lian armaĵon, lian glavon, lian amatan vizaĝon. Nur unu aĵo 
mankis: lia korno. Nur unu aĵon mi ne konis: belan zonon, 
kvazaŭ el interplektitaj oraj folioj ĉirkaŭ lia talio. Boromiro! 

— mi kriis. — Kie estas via korno? Kien vi iras? Ho Boromiro! 
Sed li estis jam for. La boato turniĝis en la fluon kaj pasis 
trembrile en la nokton. Sonĝeca tio estis, kaj tamen ne 



sonĝo, ĉar ne okazis vekiĝo. Kaj mi ne dubas, ke li estas 
mortinta kaj forpasis laŭ la Rivero al la Maro. 

— Ve! — diris Frodo. — Tiu ja estis Boromiro, kia mi konis lin. 
Ĉar la oran zonon al li donis en Lotlorieno la Damo 
Galadriela. Estis ĝuste ŝi, kiu vestis nin tiel, kiel vi vidas nin, 
en elfa grizo. Tiu ĉi broĉo estas de la sama metilerto. — Li 
tuŝis la verdan-arĝentan folion, kiu bukis lian mantelon sub 
lia gorĝo. 

Faramiro rigardis ĝin atente. 

— Ĝi estas bela, — li diris. — Jes, ĝi estas verko sammetia. 
Sekve vi trapasis la landon Lorieno? Laŭrelindorinano ĝi 
nomiĝis pratempe, sed jam delonge ĝi kuŝas ekster la kono 
de la homoj, — li aldonis mallaŭte, taksante Frodon kun nova 
miro en la okuloj. — Multon, kio estis stranga pri vi, mi jam 
komencis kompreni. Ĉu vi ne rakontu al mi pli? Ĉar amare 
estas pensi, ke mortis Boromiro en vidodistanco de sia 
hejmlando. 

— Mi ne povas diri pli ol mi jam diris, — respondis Frodo. 

— Tamen via historio plenigas min je misaŭguroj. Vizio estis 
tio, kion vi vidis, mi opinias, kaj nenio plia, iu ombro de 
misfortuno okazinta aŭ okazonta. Krom se ĝi estas vere iu 
mensoga truko de la Malamiko. Mi vidis vizaĝojn de belaj 
pratempaj batalintoj en dormo sub la lagetoj de la Mortaj 
Marĉoj, aŭ ŝajne tiaj pro liaj fiaj artoj. 

— Ne, ne estis tiel, — diris Faramiro. — Ĉar liaj faroj plenigas 
la koron je abomeno, sed mian koron plenigis funebro kaj 
kompato. 

— Tamen kiel povus okazi en vero tio? — demandis Frodo. 

— Ĉar neniu boato estus portebla trans la ŝtonajn montojn el 
Tol Brandiro; kaj Boromiro intends hejmeniri trans Entvaŝo 
kaj la kampoj de Rohano. Kaj tamen kiel povus ajna boato 



surrajdi la ŝaŭmon de la akvofalegoj kaj ne vrakiĝi en la 
bolantaj lagetoj, kvankam ŝarĝita de akvo? 

— Mi ne scias, — diris Faramiro. — Sed de kie venis la boato? 

— De Lorieno, — diris Frodo. — En tri tiaj boatoj ni remis laŭ 
Anduino ĝis la akvofaloj. Ankaŭ ili estis elfa laboraĵo. 

— Vi trapasis la Kaŝitan Landon, — diris Faramiro, — sed 
ŝajnas, ke vi malmulte komprenis ties potencon. Se homoj 
intertraktas kun la Mastrino de Magio kiu loĝas en la Ora 
Arbaro, tiam ili atendu strangajn aferojn. Ĉar estas danĝere 
por mortema homo formarŝi el la mondo de tiu ĉi suno, kaj 
malmultaj pratempe venis el tie neŝanĝite, oni diras. 

— Boromiro, ho Boromiro! — li kriis. — Kion ŝi diris al vi, la 
Damo kiu ne mortas? Kion ŝi vidis? Kio vekiĝis en via koro 
tiam? Kial vi entute iris al Laŭrelindorinano, kaj ne venis laŭ 
propra vojo, sur la ĉevaloj de Rohano rajdante hejmen en la 
mateno? 

Poste sin returninte al Frodo, li parolis denove per la kvieta 
voĉo: 

— Mi konjektas, ke vi povus iel respondi al tiuj demandoj, 
Frodo, filo de Drogo. Sed ne ĉi tie kaj ne nun, eble. Sed por 
ke vi ne plu taksu vizio mian rakonton, mi sciigu al vi tion ĉi. 
Almenaŭ la korno de Boromiro revenis reale, kaj ne nur 
ŝajne. La korno venis, sed ĝi estis fendita en du partoj, 
kvazaŭ per hakilo aŭ glavo. La partoj unuope albordiĝis: unu 
estis trovita inter la kanoj, kie kuŝis gardistoj el Gondoro, 
norde sub la enfluo de Entvaŝo; la alian trovis girantan sur la 
fluo iu, kiu havis komision surakvan. Strangaj hazardoj, sed 
murdo sin anoncas, kiel oni diras. Kaj nun la korno de I' 
pliaĝa filo kuŝas duere sur la sino de Denetoro, kiu sidas sur 
sia alta seĝo, atendante informojn. Kaj vi povas nenion sciigi 
al mi pri la fendo de la korno, ĉu? 



— Ne, mi ne scias pri tio, — diris Frodo. — Sed tiu tago, kiam 
vi aŭdis ĝian blovadon, se via kalkulo pravas, estis la tago, 
en kiu ni disiĝis, kiam mi kaj mia servisto forlasis la 
Kunularon. Kaj nun via rakonto plenigas min je antaŭtimo. 
Ĉar se Boromiro estis tiam en danĝero kaj estis mortigita, mi 
nepre devas timi, ke pereis ankaŭ miaj kunuloj. Kaj tiuj estis 
miaj parencoj kaj miaj amikoj. Ĉu vi ne volas flankenmeti 
vian dubon pri mi kaj permesi, ke mi foriru? Mi estas laca, 
dolorplena kaj timanta. Sed mi havas taskon farendan aŭ 
provendan, antaŭ ol ankaŭ mi estos mortigita. Kaj tiom pli 
necesas hasto, se ni, du duonuloj, estas la sola restaĵo de nia 
Kunularo. Reiru, Faramiro, brava militestro de Gondoro, kaj 
defendu vian urbon, dum vi povas, kaj lasu min iri tien, kien 
min kondukas mia sorto. 

— Por mi estas neniom da konsolo en nia interparolo, — diris 
Faramiro, — sed vi verŝajne ĉerpas el ĝi pli da timo ol 
necese. Krom se la popolanoj de Lorieno venis al li, kiu vestis 
Boromiron konvene al funebraĵo? Ne orkoj aŭ servistoj de la 
Sennoma. luj el via Kunularo, mi konjektas, plu vivas. Sed 
kio ajn okazis ĉe la Norda Limo, mi ne plu pridubas vin, 

Frodo. Se malfacilaj spertoj ebligas al mi prijuĝi la vortojn kaj 
vizaĝojn de la homoj, mi do rajtas konjekti pri duonuloj! 
Kvankam, — li ridetis, — estas io stranga pri vi, Frodo, ia 
elfeca sinteno eble. Sed dependas pli de niaj interparoloj, ol 
mi unue supozis. Mi devus nun rekonduki vin al Minaso Tirit 
por tie pravigi vin ĉe Denetoro, kaj mia vivo juste estos en 
risko, se mi nun elektos agmanieron, kiu montriĝos misa por 
mia urbo. Do mi ne decidos rapide, kion fari. Tamen ni devos 
ekiri de ĉi tie sen plia prokrasto. 

Li salte stariĝis kaj donis kelkajn ordonojn. Tuj la viroj 
ĉirkaŭantaj diseriĝis en malgrandajn grupojn kaj foriris laŭ 
tiu aŭ alia vojo, malaperante rapide en la ombrojn de la rokoj 
kaj arboj. Baldaŭ nur Mablungo kaj Damrodo restis. 



— Nun vi, Frodo kaj Samsaĝo, akompanos min kaj miajn 
gardistojn, — diris Faramiro. — Vi ne povas iri laŭ la vojo 
suden, se tion vi intencis. Gi estos malsekura dum pluraj 
tagoj, kaj ĉiam pli atente vaĉata post tiu interbatiĝo ol ĝi 
estis ĝis nun. Kaj vi ne povos, ŝajnas al mi, iri hodiaŭ 
grandan distancon ĉiuokaze, ĉar vi estas lacegaj. Ankaŭ ni 
estas lacaj. Ni iros nun al sekreta loko, kiun ni posedas, iom 
malpli ol dek mejlojn de ĉi tie. La orkoj kaj spionoj de la 
Malamiko ankoraŭ ne trovis ĝin, kaj se ili trovus, ni povus 
defendi ĝin longe eĉ kontraŭ multaj. Tie ni povos kaŝiĝi kaj 
ripozi iom da tempo, kaj vi kune kun ni. Matene mi decidos, 
kion mi plej bone faru, kaj ankaŭ vi. 

Nenion povis fari Frodo krom konsenti kun tiu propono aŭ 
ordono. Tio ŝajnis ĉiuokaze saĝa faro provizora, ĉar la atako 
de la viroj el Gondoro igis la vojaĝon en Itilio pli danĝera ol 
antaŭe. 

Tuj ili ekiris: Mablungo kaj Damrodo iom antaŭe, kaj 
Faramiro, Frodo kaj Sam poste. Flankpasante la proksiman 
bordon de la lageto, en kiu lavis sin la hobitoj, ili transiris la 
fluon, grimpis longan deklivon kaj eniris verdombrajn 
arbarojn, kiuj etendiĝis ĉiam suben kaj okcidenten. Dum ili 
marŝis, tiel rapide kiel kapablas la hobitoj, ili interparolis per 
sordinitaj voĉoj. 

— Mi interrompis nian kunparolon, — diris Faramiro. — Ne 
nur ĉar la tempo urĝas, kiel mastro Samsaĝo memorigis al 
mi, sed ankaŭ ĉar ni proksimiĝis al aferoj, prefere ne 
diskutotaj aperte antaŭ multaj homoj. Pro tiu kialo mi turnis 
min prefere al la afero de mia frato kaj ignoris la Plagon de 
Isilduro. Vi ne traktis min tute malkaŝe, Frodo. 


— Mi ne mensogis, kaj rakontis tiom da vero kiom mi povis. 



— Mi ne kulpigas vin, — diris Faramiro. — Vi parolis lerte en 
malfacila situacio, kaj ŝajnas al mi, ke saĝe. Sed mi eksciis 
aŭ konjektis pri vi pli ol diris viaj vortoj. Vi ne estis amikeca 
al Boromiro, aŭ vi ne disiĝis amike. Vi kaj mastro Samsaĝo 
supozeble havas ian plendmotivon. Nu, mi amis lin kore, kaj 
volonte venĝus lian morton, tamen mi bone konis lin. La 
Plago de Isilduro... mi konjektas, ke la Plago de Isilduro kuŝis 
inter vi kaj estis kaŭzo de disputoj en via Kunularo. Evidente 
ĝi estas potenca heredaĵo, kaj tiaj aĵoj ne kreas pacon inter 
aliancanoj, se oni povas lerni el antikvaj historioj. Ĉu mi ne 
trafas proksime al la celcentro? 

— Proksime, — diris Frodo, — sed ne en la oron. Ne okazis 
disputoj en nia Kunularo, kvankam ekzistis dubo: dubo pri la 
vojo irota el la Emin Muilo. Sed kiel ajn estas, antikvaj 
historioj ankaŭ instruas al ni pri la danĝero de malprudentaj 
vortoj pri tiaj aĵoj kiaj... heredaĵoj. 

— Ha, okazis do tiel, kiel mi supozis: via problemo fontis nur 
el Boromiro. Li deziristiun aĵon porti al MinasoTirit. Ve! estas 
kurba sorto, kiu sigelas la lipojn de tiu, kiu laste vidis lin, kaj 
forbaras al mi tion, kion mi sopiras scii: kio estis en lia koro 
kaj pensoj dum la lastaj horoj. Ĉu li eraris aŭ ne, sed mi estas 
certa, ke li mortis bone, plenumante ian bonan faron. Lia 
vizaĝo estis eĉ pli bela ol dum la vivo. 

» Sed, Frodo, mi komence premis forte vin pri la Plago de 
Isilduro. Pardonu min! Tio estas malsaĝa je tia horo kaj en tia 
loko. Al mi mankis tempo por pripensi. Ni travivis duran 
batalon, kaj estis pli ol sufiĉo por plenigi mian menson. Sed 
eĉ dum mi parolis al vi, mi pliproksimiĝis al la celpunkto, kaj 
tial intence pafis flanken. Ĉar necesas scii, ke multo estas 
konservita el la pratempa klero, kiu ne estas disvastigita, 
inter la Regantoj de la urbo. Ni en mia domo ne devenis de 
la Elendila linio, kvankam en ni estas la sango de Numenoro. 
Ĉar ni retrokalkulas nian linion al Mardilo, la bona vokto kiu 



regis anstataŭ la reĝo, kiam tiu foriris al milito. Kaj tiu reĝo 
estis Earnuro, la lasta en la linio de Anariono, kaj seninfana, 
kaj li neniam revenis. Kaj la voktoj regis la urbon de post 
tiam, kvankam tio estis antaŭ multaj homaj generacioj. 

» Kaj jenon mi memoras pri Boromiro knabaĝa, kiam ni kune 
lernis la rakonton pri niaj antaŭuloj kaj la historion de nia 
urbo, ke ĉiam malplaĉis al li, ke lia patro ne estas reĝo. 

"Kiom da jarcentoj necesas por reĝigi reganton, se la reĝo ne 
revenas?” — li demandis. “Malmultaj jaroj, eble, en aliaj 
lokoj malpli reĝecaj, — mia patro respondis. — En Gondoro 
dek mil jaroj ne sufiĉus”. Ve! povra Boromiro. Ĉu tio ne 
konigas al vi ion pri li? 

— Jes, — diris Frodo. — Tamen ĉiam li traktis Aragornon 
honorige. 

— Mi tion ne dubas, — diris Faramiro. — Se li estis kontenta 
pri la pretendo de Aragorno, kiel vi diras, li certe ege 
respektis lin. Sed ankoraŭ ne venis la krizpunkto. Ili ankoraŭ 
ne atingis Minason Tirit aŭ rivaliĝis en ties militoj. Sed mi 
devias. Ni en la domo de Denetoro konas multan antikvan 
kleron pro longa tradicio, kaj krome tie en niaj trezorejoj 
estas konservitaj multaj aĵoj: libroj kaj tabuloj skribitaj sur 
velkaj pergamenoj, jes, kaj surŝtonoj, kaj surfolioj de 
arĝento kaj de oro, laŭ diversaj literaroj. lujn neniu nun scias 
legi; kaj koncerne la ceterajn, malmultaj iam malŝlosas ilin. 
Mi scias iom legi en ili, ĉar mi estas instruita. Guste tiuj 
kronikoj venigis al ni la Grizan Pilgrimanton. Mi la unuan 
fojon vidis lin, kiam mi estis infano; kaj li venis du- aŭ tri-foje 
post tiam. 

— La Griza Pilgrimanto, ĉu? — diris Frodo. — Ĉu li havis 
nomon? 



— Mitrandiro ni nomis lin laŭ la elfa maniero, kaj li estis 
kontenta. Li diris: Multaj estas miaj nomoj en multaj landoj. 
Mitrandiro inter la elfoj; Tarkuno laŭ la gnomoj; Olorino mi 
estis dum mia juneco forgesita en la okcidento, en la sudo 
Inkanuso, en la nordo Gandalfo; al la oriento mi ne iras. 

— Gandalfo! — diris Frodo. — Mi pensis, ke tiu estas li. 
Gandalfo la Griza, la plej kara el la konsilistoj. Estro de nia 
Kunularo. Li pereis en Morio. 

— Mitrandiro pereis, ĉu? — diris Faramiro. — La misa sorto 
verŝajne persekutis vian Kunularon. Estas vere malfacile 
kredi, ke iu tiel saĝega kaj potenca — ĉar multajn 
mirindaĵojn li faris inter ni — povis perei, kaj tiom da klero 
estu forprenita el la mondo. Ĉu vi certas pri tio, kaj ke li ne 
simple forlasis vin kaj iris, kien li volis? 

— Ve! jes. Mi vidis lin fali en la abismon. 

— Mi konstatas, ke en tio estas ia granda historio timiga, 

— diris Faramiro, — kiun vi eble rakontos al mi vespere. 
Mitrandiro estis, mi jam supozas, pli ol klermastro: granda 
movanto de la faroj en nia tempo. Se li estus konsultebla 
inter ni pri la duraj vortoj de mia sonĝo, li povus klarigi ilin 
al ni sen la neceso de kuriero. Tamen eble li tion ne farus, kaj 
la vojaĝo de Boromiro estis antaŭdestinita. Mitrandiro 
neniam parolis al ni pri la okazontaĵoj, kaj li ankaŭ ne 
malkaŝis siajn celojn. Li ricevis permeson de Denetoro, la 
kielon mi ne scias, rigardi la sekretojn de nia trezorejo, kaj 
mi iom lernis de li, kiam li konsentis instrui (kio okazis 
malofte). Ĉiam li volis serĉi kaj kutimis pridemandi nin antaŭ 
ĉio pri la Granda Batalo okazinta sur Dagorlado je la 
komenciĝo de Gondoro, kiam Li, kiun ni ne nomas, estis 
venkita. Kaj li avidis rakontojn pri Isilduro, kvankam pri tiu ni 
povis malpli multe rakonti, ĉar nenio certa iam estis konata 
inter ni pri ties morto. La voĉo de Faramiro flustriĝis. 



— Sed almenaŭ tion mi eksciis, aŭ divenis, kaj ĉiam poste 
tenis sekreta en mia koro, ke Isilduro prenis ion el la mano 
de r Sennomulo antaŭ ol foriri de Gondoro, neniam plu 
vidota inter la mortemuloj. Tion mi supozis la respondo al la 
demandoj de Mitrandiro. Sed ĝi ŝajnis tiam afero, kiu 
koncernis nur la esplorantojn pri antikvaj scioj. Ankaŭ kiam 
la perpleksaj vortoj estis debatataj inter ni, mi ne taksis la 
Plagon de Isilduro kiel la saman aferon. Ĉar Isilduro estis 
embuskita kaj lin mortigis orkaj sagoj, laŭ la sola legendo, 
kiun ni konis, kaj Mitrandiro neniam sciigis al mi ion plian. 

» Kio tiu aĵo vere estas, mi ankoraŭ ne povas diveni, sed 
heredaĵo potenca kaj danĝera ĝi devas esti. Fia armilo eble, 
inventita de la Malhela Mastro. Se ĝi estis io avantaĝa en 
batalo, mi volonte kredas, ke Boromiro, tiu sentima fierulo, 
ofte malprudenta, ĉiam deziranta venkon por Minaso Tirit 
(kaj la propran gloron inkluzive), eble dezirus tian aĵon kaj 
estus logita de ĝi. Ve, ke li entute iris tiucele! Mi devis esti 
elektita de mia patro kaj la pliaĝuloj, sed li proponis sin, ĉar 
li estis la pli aĝa kaj pli fortika (ambaŭ estas veraj), kaj li 
rifuzis cedi. 

» Sed jam ne timu! Mi ne prenus tian aĵon, se ĝi kuŝus apud 
la vojo. Ne, eĉ se Minaso Tirit estus ruiniĝanta, kaj sole mi 
kapablus savi ĝin, uzante la armilon de la Malhela Mastro 
por ĝia bono kaj mia gloro. Ne, mi ne volas tian triumfon, 
Frodo, filo de Drogo. 

— Ankaŭ la Konsilio ne volis, — diris Frodo. — Ankaŭ ne mi. 
Mi neniel partoprenus tiajn aferojn. 

— Koncerne min, — diris Faramiro, — mi volus vidi la 
Blankan Arbon floranta denove en la korto de la reĝoj, kaj la 
revenon de 1' Arĝenta Krono, kaj Minason Tirit en paco: ree 
Minaso Anor kiel en la pratempo, plena je lumo, alta kaj 
bela, bela kiel reĝino inter aliaj reĝinoj, ne mastrino de 



multaj sklavoj, eĉ ne bonkora mastrino de volontaj sklavoj. 
Milito devas esti, dum ni defendas niajn vivojn kontraŭ la 
detruisto, kiu volas vori ĉion; sed mi ne amas la helan 
glavon pro ties akreco, nek la sagon pro ties rapideco, nek la 
batalanton pro lia gloro. Nurtion mi amas, kion ili defendas: 
la urbon de la homoj el Numenoro; kaj mi volas, ke ĝi estu 
amata pro sia memoro, sia antikveco, sia belo, kaj sia nuna 
saĝo. Ne timata, krom kiel homoj eble timas la dignon de 
homo maljuna kaj saĝa. Do, ne timu min! Mi ne postulas, ke 
vi sciigu al mi pli. Mi eĉ ne demandas, ĉu mi jam parolas pli 
celtrafe. Sed se vi fidos al mi, eble mi povos konsili vin rilate 
vian nunan serĉon, kio ajn ĝi estas, jes, kaj eĉ helpi vin. 

Frodo nenion respondis. Li preskaŭ cedis al la deziro por 
helpo kaj konsilo, rakonti al tiu serioza junulo, kies vortoj 
ŝajnis tiom saĝaj kaj justaj, ĉion en sia menso. Sed io baris 
tion al li. Lia koro estis peza pro timo kaj malĝojo: se li kaj 
Sam estis efektive, kiel ŝajnis probabla, la sola restaĵo el la 
Naŭ Marŝantoj, tiam li estis la sola disponanto de I' sekreto 
de ilia misio. Prefere senmerita malfido ol vortoj 
malprudentaj. Kaj la memoro pri Boromiro, pri la terura 
ŝanĝiĝo, kiun kaŭzis al li la logo de la Ringo, estis ĉiam 
ĉeesta en lia menso, kiam li rigardis Faramiron kaj aŭskultis 
ties voĉon: diferencaj ili estis, kaj tamen tre parencaj. 

Ili marŝis silente antaŭen dum kelka tempo, pasante kiel 
grizaj kaj verdaj ombroj sub la maljunaj arboj, la piedoj 
kaŭzantaj neniun sonon; supre kantis multaj birdoj, kaj la 
suno ekbrilis sur la polurita plafono el malhelaj folioj en la 
ĉiamverda arbaro de Itilio. 

Sam ne partoprenis la konversacion, kvankam li aŭskultis 
ĝin; kaj samtempe li atentis persiaj akraj hobitaj oreloj ĉiujn 
mallaŭtajn arbarajn bruojn ĉirkaŭ ili. Unu aferon li rimarkis, 
ke dum la tuta parolado la nomo de Golumo eĉ unufoje ne 
estis menciita. Li estis kontenta, kvankam li sentis tro 



optimisma la esperon, ke li neniam plu aŭdos ĝin. Li baldaŭ 
konstatis ankaŭ, ke, kvankam ili marŝis solaj, multaj homoj 
estas proksime: ne nur Damrodo kaj Mablungo flirtantaj en 
kaj el la ombroj antaŭe, sed ankaŭ aliaj ambaŭflanke, ĉiuj 
irantaj rapide kaj sekrete al iu destinita loko. 

Unufoje, subite retrorigardante, kvazaŭ iu juko atentigus lin, 
ke li estas rigardata deposte, al li ŝajnis, ke li ekvidas etan 
malhelan figuron kaŝiĝantan malantaŭ arbotrunko. Li 
malfermis sian buŝon parolonte kaj refermis ĝin. “Mi ne 
certas, — li diris al si, — kaj kial mi memorigu ilin pri la 
maljuna kanajlo, se ili elektis forgesi lin? Mi ŝatus mem 
forgesi!” 

Do, ili pluiris, ĝis la arbaro maldensiĝis, kaj la tereno 
komencis subeniri pli krute. Tiam ili denove flankenturniĝis, 
dekstren, kaj baldaŭ alvenis rivereton en mallarĝa 
kanjoneto: tiu estis la sama rojo, kiu likiĝis el la ronda lageto 
tre supre, jam iĝinta rapida torento, saltanta malsupren 
trans multajn ŝtonojn sur profunde fendita bedo, 
superkreskita de ileksoj kaj etaj buksoj. Okcidente ili povis 
vidi, sub ili en lumnebuleto, ebenaĵojn kaj larĝajn herbejojn, 
kaj la larĝajn akvojn de Anduino ekbrilantaj malproksime 
sub la okcidentiĝa suno. 

— Ĉi tie, ho ve! mi devas trakti vin malĝentile, — diris 
Faramiro. — Mi esperas, ke vi pardonos tion al iu, kiu ĝis nun 
ĝentile esprimis siajn ordonojn kaj nek mortigis, nek ligis 
vin. Sed estas ordonite, ke neniu fremdulo, eĉ ne iu el 
Rohano, kiu batalas apud ni, vidu la padon nun irotan per 
okuloj nekovritaj. Ni devas blindumi vin. 

— Laŭ via volo, — diris Frodo. — Eĉ la elfoj tion faras 
laŭnecese, kaj blindumite ni transiris la limon de la bela 
Lotlorieno. La gnomo Gimlio malvolonte akceptis tion, sed la 
hobitoj ĝin toleris. 



— Al loko ne tiom bela mi kondukos vin, — diris Faramiro. 

— Sed mi ĝojas, ke vi akceptos tion volonte kaj ne perforte. 

Li mallaŭte vokis, kaj tuj Mablungo kaj Damrodo paŝis el 
inter la arboj kaj revenis al li. 

— Blindumu tiujn gastojn, — diris Faramiro. — Firme, sed ne 
tiel, ke ili sentu malkomforton. Ne ligu iliajn manojn. Ili 
promesos ne provi ekvidi. Mi povasfidi, ke ili propravole 
fermu siajn okulojn, sed la okuloj nepre palpebrumas, se la 
piedoj stumblas. Konduku ilin tiel, ke ili ne hezitu. 

Perverdaj skarpoj la du gardistoj kovris la okulojn de la 
hobitoj, kaj subentiris la kapuĉojn preskaŭ ĝis iliaj buŝoj; 
poste ili rapide prenis mane po unu kaj daŭrigis sian vojon. 
Ĉion, kion Frodo kaj Sam sciis pri tiu lasta vojmejlo, ili lernis 
per nura konjektado. Post iom da tempo ili konstatis, ke ili 
marŝas laŭ pado, kiu descendas apike; baldaŭ ĝi tiel 
mallarĝiĝis, ke ili iris spalire, frotante ŝtonan muron 
ambaŭflanke; iliaj gardantoj stiris ilin deposte per manoj 
kroĉante firme iliajn ŝultrojn. De tempo al tempo ili alvenis 
lokojn malebenajn kaj estis suprenlevitaj kelkan tempon kaj 
poste restarigitaj. Ĉiam la bruo de la fluanta akvo aŭdiĝis 
dekstre, kaj ĝi pli kaj pli proksimiĝis kaj laŭtiĝis. Finfine oni 
haltigis ilin. Rapide Mablungo kaj Damrodo girigis ilin 
plurfoje, kaj ili perdissian direktosenton. lii iomete grimpis 
supren: sentiĝis malvarmo, kaj bruo de la rojo estis mallaŭta. 
Poste ili estis levitaj kaj subenportitaj, suben laŭ multaj 
ŝtupoj, kaj ĉirkaŭ angulon. Subite ili aŭdis denove la akvon, 
jam laŭtan, rapidan kaj plaŭdan. Gi ŝajnis ĉie ĉirkaŭe, kaj ili 
sentis fajnajn gutojn sur la manoj kaj vangoj. Finfine oni 
starigis ilin denove. Momente ili staris tiel, duone timantaj, 
blindumite, ne sciante, kie ili estas; kaj neniu parolis. 


Tiam aŭdiĝis la voĉo de Faramiro proksime post ili. 



— Ili vidu! — li diris. La skarpoj estis forigitaj kaj 
suprenŝovitaj la kapuĉoj, kaj ili palpebrumis kaj spasme 
spiris. 

Ili staris sur malseka planko el polurita ŝtono, la sojlo tiel- 
dire de krude hakita rokpordo malhele aperta malantaŭ ili. 
Sed antaŭe maldensa akvovualo estis pendigita, tiel 
proksime, ke Frodo povus ŝovi en ĝin etenditan brakon. Gi 
frontis okcidenten. La ebenaj radioj de I' subiranta suno 
malantaŭe trafis ĝin, kaj ties ruĝa lumo frakasiĝis je multaj 
flagraj radioj el ĉiamvaria koloro. Estis kvazaŭ ili starus 
antaŭ fenestro de elfa turo, kurtenita de treditaj juveloj el 
arĝento kaj oro, kaj rubenoj, safiroj kaj ametistoj, ĉiuj 
ĉenditaj per ĉionkonsuma fajro. 

— Almenaŭ ni venis bonŝance je la ĝusta horo por kompensi 
vian paciencon, — diris Faramiro. — Tio estas la Fenestro de 
I' Sunsubiro, Heneto Anun, la plej bela el la akvofaloj de 
Itilio, lando de multaj fontanoj. Malmultaj fremduloj vidis 
ĝin. Sed ne troviĝas reĝeca halo malantaŭe por egali ĝin. 
Eniru jam kaj vidu! 

Ĝuste dum li parolis, la suno sinkis, kaj la fajro forvelkis en la 
fluanta akvo. Ili turnis sin kaj eniris sub la malalta timiga 
arkaĵo. Tuj ili trovis sin en roka ĉambro, larĝa kaj kruda, kun 
malebena kliniĝa plafono. Kelkaj torĉoj estis fajrigitaj kaj 
ĵetis malfortan lumon al la briletantaj muroj. Multaj viroj jam 
ĉeestis. Aliaj ankoraŭ envenis po du kaj tri tra malhela 
mallarĝa pordo je unu flanko. Kiam iliaj okuloj kutimiĝis al la 
ombreco la hobitoj vidis ke la kaverno estas pli granda ol ili 
supozis kaj estas plenigita de granda kvanto da armiloj kaj 
nutraĵoj. 

— Nu, jen nia rifuĝejo, — diris Faramiro. — Ne grandkomforta 
loko, sed ĉi tie vi povos pasigi trankvile la nokton. Almenaŭ 
ĝi estas seka, kaj troviĝas manĝaĵo, kvankam ne fajro. lam la 



akvo subenfluis tra tiu ĉi kaverno kaj eksteren pere de 1' 
arkaĵo, sed ĝia direkto estis ŝanĝita pli alte en la kanjoneto, 
de pratempaj laboristoj, kaj la rojo estis sendita suben en 
falo duoble alta super la rokoj supre. Ĉiuj enirejoj al tiu ĉi 
groto estis poste sigelitaj kontraŭ eniro de akvo aŭ io alia, 
krom nur unu. Ekzistas nun nur du elirejoj: tiu pasejo, laŭ 
kiu vi venis blindumite kaj la fenestrokurteno en profundan 
basenon plenan de tranĉilecaj ŝtonoj. Jam ripozu iom, ĝis la 
vespera manĝo estos preta. 

La hobitojn oni kondukis al angulo, kaj ili ricevis malaltan 
liton, sur kiu ili kuŝu laŭplaĉe. Dume homoj okupiĝis tra la 
kaverno, kviete kaj kun orda rapideco. Malpezaj tabloj 
apogitaj al la muroj estis metitaj surstablojn kaj ŝarĝitaj je 
manĝilaro. Gi estis plejparte ordinara kaj senornama, sed 
fortike kaj faklerte farita: rondaj pladoj, bovloj kaj ujoj el 
glazura bruna argilo aŭ tornita buksligno, glata kaj pura. le- 
tie estis taso aŭ pelvo el polurita bronzo; kaj kaliko el 
senornama arĝento estis metita antaŭ la sidloko de la 
militestro meze de la plej interna tablo. 

Faramiro ĉirkaŭiris inter la homoj, pridemandante ĉiun, kiam 
tiu venis, per voĉo mallaŭta. luj revenis el persekutado de la 
sudanoj; aliaj, postlasitaj kiel skoltoj proksime al la vojo, 
venis laste. Ĉiuj sudanoj estis prinotitaj, krom nur la granda 
mumako: kio okazis al ĝi, neniu povis diri. De la malamikoj 
neniu moviĝo estis rimarkebla; neniu orka spiono moviĝis. 

— Vi vidis kaj aŭdis nenion, Anborno, ĉu? — Faramiro 
demandis al la plej lasta veninto. 

— Nu, ne, estro, — diris tiu. — Almenaŭ neniun orkon. Sed 
mi vidis, aŭ supozis vidi, ion iomete strangan. Ekkrepuskiĝis 
profunde, kiam okuloj pligrandigas pli ol devus esti. Do eble 
tio estis nenio pli ol sciuro. — Je tio Sam ekatentis. — Tamen 
se jes, ĝi estis sciuro nigra, kaj voston mi ne vidis. Gi similis 



ombron sur la tero, kaj ĝi saltis malantaŭ arbotrunkon, kiam 
mi proksimiĝis, kaj suprengrimpis tiel rapide kiel iu ajn 
sciuro. Vi ne volas, ke ni mortigu sovaĝajn bestojn sencele, 
kaj tiu ne ŝajnis alia, do mi sagon ne ekspedis prove. Estis 
ĉiuokaze tro mallume por certa pafado, kaj la kreaĵo 
malaperis en la senlumon de la folioj fulmrapide. Sed mi 
restis kelkan tempon, ĉartio ŝajnis stranga, kaj poste mi 
rerapidis. Ŝajnas al mi, ke mi aŭdis tiun aĵon sibli al mi, kiam 
mi forturniĝis. Sciurego, eble. Eble sub la ombro de la 
Sennomulo iuj bestoj el Mornarbaro vagas ĉi tien al nia 
arbaro. Tie la sciuroj estas nigraj, onidire. 

— Eble, — diris Faramiro. — Sed tio estas misaŭguro, se tiel 
estas. Ni ne deziras la fuĝintojn el Mornarbaro en Itilio. 

Sam opiniis, ke li haste ekrigardis la hobitojn dumparole, sed 
Sam diris nenion. Dum iom da tempo li kaj Frodo 
dorsapogiĝis kaj rigardis la torĉlumon kaj la homojn irantajn 
tien-reen parolantajn per sordinitaj voĉoj. Tiam subite Frodo 
endormiĝis. 

Sam luktis kontraŭ sin, argumentante tiel kaj aliel. “Li eble 
enordas, — li pensis, — tamen aliflanke eble ne. Belaj paroloj 
eble kaŝas fian koron. — Li oscedis. — Mi povus tradormi 
tutan semajnon, kaj tio bonfarus al mi. Kaj kion mi povas 
fari, eĉ se mi maldormas, nur mi sola, kaj inter tiuj grandaj 
homoj? Nenion, Sam Vato; sed vi devas maldormi ĉiuokaze”. 
Kaj iel li sukcesis je tio. La lumo forvelkis de la kaverna 
pordo, kaj la griza vualo de falanta akvo malheliĝis kaj 
perdiĝis en kreskanta ombro. Ĉiam la sono de la akvo daŭris, 
neniam ŝanĝante sian tonon, matene, vespere aŭ nokte. Gi 
murmuris kaj flustris pri dormo. Sam frotis la okulojn per la 
fingrartikoj. 

Nun pliaj torĉoj estis fajrigitaj. Bareleto da vino estis truita. 
Konservaj bareloj estis malfermataj. Viroj alportis akvon el la 



akvofalo. luj lavis siajn manojn en pelvoj. Larĝa kupra pelvo 
kaj blanka tuko estis portitaj al Faramiro, kaj li sin lavis. 

— Veku niajn gastojn, — li diris, — kaj portu al ili akvon. 
Estas la manĝohoro. 

Frodo sidiĝis, oscedis kaj streĉis sin. Sam, ne kutimiĝinte al 
servado, rigardis iom surprizite la altulon, kiu riverencis, 
tenante antaŭ li pelvon da akvo. 

— Metu ĝin teren, mastro, mi petas! — li diris. — Pli facile 
por mi kaj por vi. — Poste, mirige kaj amuze por la homoj, li 
plonĝigis sian kapon en la malvarman akvon kaj plaŭdigis 
ĝin sursiajn nukon kaj orelojn. 

— Ĉu en via lando oni kutime lavas la kapon antaŭ la 
vespermanĝo? — demandis la viro, kiu servis al la hobitoj. 

— Ne, antaŭ la matenmanĝo, — diris Sam. — Sed se mankas 
dormo, malvarma akvo sur la nuko efikas kiel pluvo sur 
velka laktuko. Jen! Jam mi povos maldormi sufiĉe longe por 
manĝi iomete. 

Oni kondukis ilin poste al sidlokoj apud Faramiro: bareloj 
felokovritaj kaj sufiĉe pli altaj ol la benkoj por la homoj por 
konveni al ili. Antaŭ ol ekmanĝi Faramiro kaj ĉiuj liaj viroj 
turnis sin fronte al la okcidento dum momenta silento. 
Faramiro signalis al Frodo kaj Sam, ke ankaŭ ili faru same. 

— Tion ni ĉiam faras, — li diris residiĝinte: — ni rigardas al 
Numenoro estinta, kaj transe al Elfhejmo estanta, kaj al tio, 
kio estas trans Elfhejmo kaj ĉiam estos. Ĉu vi havas similan 
kutimon antaŭmanĝan? 

— Ne, — diris Frodo, sentante sin strange kamparaneca kaj 
neinstruita. — Sed se ni estas gastoj, ni riverencas al la 
gastiganto, kaj manĝinte ni stariĝas kaj dankas lin. 



— Tion ankaŭ ni faras, — diris Faramiro. 


Post tiom longa vojaĝado kaj bivakado, kaj tagoj pasigitaj en 
la soleca sovaĝejo, la vespera manĝo ŝajnis al la hobitoj 
festo: trinki palan flavan vinon, friskan kaj bonodoran, 
manĝi buterpanojn kaj salitajn viandojn, kaj sekigitajn 
fruktojn, kaj bonan ruĝan fromaĝon, per la puraj manoj kaj 
puraj tranĉiloj kaj teleroj. Nek Frodo, nek Sam rifuzis ion ajn 
proponitan, ankaŭ ne la duan porcion, nek efektive la trian. 
La vino trafluis iliajn vejnojn kaj lacajn membrojn, kaj ili estis 
ĝojaj kaj facilanimaj, kiaj ili ne estis de kiam ili forlasis la 
landon Lorieno. 

Kiam ĉio estis finita, Faramiro kondukis ilin al alkovo funde 
de la kaverno, parte ekranita per kurtenoj; kaj seĝon kaj du 
taburetojn oni alportis tien. Eta argila lampo lumis en niĉo. 

— Vi eble baldaŭ deziros dormi, — li diris, — kaj precipe la 
bona Samsaĝo, kiu ne volis fermi la okulojn antaŭmanĝe: ĉu 
pro timo, ke li malakrigos la eĝon de nobla malsato, aŭ pro 
timo pri mi, mi ne scias. Sed ne estas bone, tro baldaŭ 
ekdormi postmanĝe, precipe sekve de fastado. Ni interparolu 
iomete. Dum via vojaĝo el Rivendelo certe okazis multaj 
aferoj rakontindaj. Kaj ankaŭ vi eble volas ekscii iom pri ni 
kaj la lando, en kiu vi nun estas. Rakontu al mi pri mia frato 
Boromiro kaj pri maljuna Mitrandiro, kaj pri la bravaj 
personoj en Lotlorieno. 

Frodo jam ne sentis dormemon kaj volonte pretis paroli. Sed 
malgraŭ tio, ke la manĝaĵoj kaj vino malstreĉis lin, li ne tute 
perdis sian prudenton. Sam estis ridetanta kaj murmuranta 
al si, sed kiam Frodo ekparolis, li estis komence kontenta 
aŭskulti, nur de tempo al tempo riskante eligi konsentan 
krieton. 



Frodo rakontis multajn historiojn, tamen ĉiam li forturnis la 
temon for de la celo de la Kunularo kaj de la Ringo, prefere 
insistante pri la kuraĝa rolo de Boromiro en ĉiuj aventuroj: 
kun la lupoj en la sovaĝejo, en la neĝo sub Karadraso kaj en 
ŝaktoj de Morio, kie Gandalfo pereis. Faramiro plej emociiĝis 
pri la historio de la surponta batalo. 

— Certe ĝenis Boromiron forkuri de la orkoj, — li diris, — aŭ 
eĉ de la terura estaĵo nomita de vi, la Balrogo, malgraŭ tio, 
ke li laste foriris. 

— Li estis la lasta, — diris Frodo, — sed Aragorno devis gvidi 
nin. Nur li konis la vojon post la pereo de Gandalfo. Sed se ni 
malplivaloruloj ne estus prizorgendaj, al mi ŝajnas, ke nek li 
nek Boromiro fuĝus. 

— Eble estus pli bone, se Boromiro pereus tie kun Mitrandiro, 

— diris Faramiro, — kaj ne pluirus ĝis la sorto, kiu atendis lin 
super la akvofaloj de Raŭroso. 

— Eble. Sed nun rakontu al mi pri viaj propraj travivaĵoj, 

— diris Frodo ankoraŭfoje forturnante la temon. — Ĉar mi 
volas ekscii pli pri Minaso Itil kaj Osgiliado, kaj Minaso Tirit la 
longedaŭra. Kion vi esperas pri tiu urbo en via longa milito? 

— Kion ni esperas? Jam delonge ni ne havas esperon. La 
glavo de Elendilo, se ĝi fakte revenos, eble reardigos ĝin, 
sed mi ne kredas, ke tio faros pli ol prokrasti la plagan tagon, 
krom se venos ankaŭ alia neantaŭvidita helpo de elfoj aŭ 
homoj. Ĉar la Malamiko plimultiĝas, kaj ni malmultiĝas. Ni 
estas popolo velkanta, aŭtuno senprintempa. 

» La homoj de Numenoro ekloĝis tre vaste sur la bordoj kaj 
apudmaraj regionoj de la Grandaj Landoj, sed plejparte ili 
kutimiĝis al misfaroj kaj stultaĵoj. Multaj enamiĝis al la 
Mallumo kaj la nigraj artoj; iuj transdonis sin tute al 



mallaboremo kaj lukso, kaj iuj batalis intersi, ĝis ili estis 
venkitaj pro sia malforto de la sovaĝuloj. 

» Oni ne diras, ke oni iam praktikis la misajn artojn en 
Gondoro, nek ke la Sennomulo iam estis tie nomita honore; 
kaj la malnovaj saĝo kaj belo kunportitaj el la okcidento 
restis longe en la regno de I' filoj de Elendilo la Bela, kaj ili 
ankoraŭ restas tie. Tamen malgraŭ tio estis Gondoro, kiu 
kaŭzis la propran putriĝon, iom post iom kadukiĝante kaj 
pensante, ke la Malamiko dormas, kiu estis nur elpelita, ne 
detruita. 

» Morto ĉiam ĉeestis, ĉar la numenoranoj daŭre, kiel en la 
malnova regno kaj tial ili perdis ĝin, sopiris senifinan vivon 
senŝanĝan. Reĝoj konstruis tombojn pli majestajn ol domoj 
de la vivantoj, kaj taksis malnovajn nomojn en la analoj de 
siaj generacioj pli karaj ol la nomojn defiloj. Seninfanaj 
princoj sidis en antikvaj haloj meditante pri heraldiko; en 
sekretaj ĉambroj kadukuloj kreisfortajn eliksirojn, aŭ en altaj 
malvarmaj turoj starigis demandojn al la steloj. Kaj la lasta 
reĝo en la linio de Anariono malhavis heredonton. 

» Sed la regantoj estis pli saĝaj kaj pli bonŝancaj. Pli saĝaj, 
ĉar ili varbis la forton de nia popolo inter la fortikuloj de 1' 
marbordo kaj inter la harditaj montaranoj de Eredo Nimrajs. 
Kaj iii interkonsentis militpaŭzon kun la fieraj popoloj de la 
nordo, kiuj ofte atakis nin, homoj feroce kuraĝaj, sed niaj 
parencoj el malproksimo, malkiel la sovaĝaj orientanoj aŭ la 
kruelaj haradanoj. 

» Tial okazis dum la tagoj de Ciriono la Dek-dua Reganto (kaj 
mia patro estas la dudek-sesa), ke ili rajdis helpe al ni kaj sur 
la granda Kampo de Celebranto ili detruis niajn malamikojn, 
kiuj kaptis niajn nordajn provincojn. Tiuj estis la rohananoj, 
kiel ni nomas ilin, mastroj de 1' ĉevaloj, kaj ni cedis al ili la 
kampojn de Kalenardhono, kiuj de tiam nomiĝas Rohano; ĉar 



tiu provinco estis delonge malmulte loĝata. Kaj ili fariĝis niaj 
aliancanoj, kaj ĉiam pruviĝis lojalaj al ni, helpante nin 
laŭbezone, kaj gardante niajn nordajn limregionojn kaj la 
Breĉon de Rohano. 

» Pri niaj klero kaj kutimoj ili lernis tiom, kiom ili volis, kaj 
iliaj estroj parolas nian lingvon laŭbezone; tamen plejparte 
ili sekvas la kutimojn de siaj propraj prapatroj kaj la proprajn 
memorojn, kaj intersi ili parolas la propran nordan lingvon. 
Kaj ni amas ilin: altaj viroj kaj belaj virinoj, ambaŭ same 
kuraĝaj, orhararaj, helokulaj kaj fortaj; ili memorigas nin pri 
la juneco de la homoj, kiaj iĴi estis dum la Praaj Tagoj. 
Efektive, estas dirite de niaj kleruloj, ke ili ekde la pratempo 
havas kun ni parencecon: ili devenas de tiuj samaj Tri Domoj 
de Homoj, kiel la numenoranoj en la komenco; eble ne de 
Hadoro la Orharara, tiu elf-amiko, tamen de tiuj el ties filoj 
kaj popolo, kiuj ne iris transmaren al la okcidento, rifuzinte 
la alvokon. 

»Ja tiel ni taksas la homojn en nia klero, nomante ilin la 
Altaj, aŭ Homoj de 1' Okcidento, kiuj estis numenoranoj; kaj 
la Mezaj Popoloj, Homoj de 1' Krepusko, kiuj estas la 
rohananoj kaj ties parencaro kiuj daŭre loĝas en la nordo; 
kaj la Sovaĝuloj, la Homoj de 1' Mallumo. 

» Tamen nun, kvankam la rohananoj kelkrilate plisimiliĝis al 
ni, pli spertaj pri la artoj kaj mildeco, ankaŭ ni plisimiliĝis al 
ili, kaj ni apenaŭ rajtas plu pretendi la titolon Alta. Ni fariĝis 
Meza Popolo, de la Krepusko, sed memorante aliajn aferojn. 
Samkiel la rohananoj ni amasjam militon kaj kuraĝon kiel en 
si mem bonajn, tiel sporton kiel celon; kaj kvankam ni 
ankoraŭ opinias, ke batalisto devas havi aliajn kapablojn kaj 
konojn ol la nuran lerton pri armiloj kaj mortigado, ni 
estimas batalistojn malgraŭ tio pli alte ol la alimetiajn 
homojn. Tia estas la postulo de nia epoko. Tia estis eĉ mia 
frato Boromiro: viro bravega, kaj pro tio oni taksis lin la plej 



elstara viro de Gondoro. Kaj efektive tre valora li estis: neniu 
heredonto de Minaso Tirit dum longaj jaroj estis tiel hardita 
en laboro, tiel antaŭenira en batalo, aŭ blovis pli potencan 
noton per la Granda Korno. 

Faramiro suspiris kaj dum iom da tempo silentiĝis. 

— Pri la elfoj vi ne diras multon en viaj rakontoj, sinjoro, 

— diris Sam, subite ekkuraĝiĝante. Li rimarkis, ke Faramiro 
ŝajnis aludi elfojn kun respekto, kaj tio eĉ pli ol lia ĝentileco, 
kaj liaj manĝaĵo kaj vinoj, gajnis la respekton de Sam kaj 
kvietigis liajn suspektojn. 

— Efektive ne, mastro Samsaĝo, — diris Faramiro, — ĉar mi 
ne estas instruita pri elfa klero. Sed tiel vi tuŝis alian 
punkton, rilate al kiu ni ŝanĝiĝis, dekliniĝante de Numenoro 
al Mez-Tero. Ĉar kiel vi eble scias, se Mitrandiro estis via 
kunulo kaj vi parolis kun Elrondo, la edajnoj, la patroj de la 
numenoranoj, batalis apud la elfoj dum la unuaj militoj, kaj 
estis rekompencitaj per donaco de la regno meze en la maro, 
videbla de Elfhejmo. Sed en Mez-Tero, homoj kaj elfoj iĝis 
misrilataj pro la artoj de la Malamiko dum la mallumaj tagoj, 
kaj pro la malrapidaj ŝanĝiĝoj tempaj, dum kiuj ĉiu speco 
marŝadis plu laŭ siaj disiĝintaj vojoj. Homoj nun timas kaj 
pridubas la elfojn, kaj tamen scias malmulton pri ili. Kaj ni el 
Gondoro similiĝas al aliaj homoj, al la homoj el Rohano; ĉar 
eĉ ili, kiuj estas malamikoj de la Malluma Mastro, evitas la 
elfojn kaj parolas timplene pri la Ora Arbaro. Tamen inter ni 
ankoraŭ estas iuj, kiuj traktas kun la elfoj kiam eblas, kaj de 
tempo al tempo iras sekrete al Lorieno, malofte revenonte. 

Mi ne. Ĉar mi taksas nun danĝera tion, ke mortema homo 
intence serĉu la Pliaĝan Popolon. Tamen mi envias al vi, ke vi 
interparolis kun la Blanka Damo. 

— La Damo de Lorieno! Galadriela! — ekkriis Sam. — Vi 
devus vidi ŝin, sinjoro, vere vi devus. Mi estas nur hobito, kaj 



kultivado estas hejme mia tasko, sinjoro, se vi komprenas 
min, kaj mi ne tre lertas pri poezio — ne pri verkado: ia 
komika rimaĵo, eble, de tempo al tempo, vi scias, ne poezio 
reala — do mi ne povas diri al vi, kion mi volas esprimi. Tio 
devus esti kantata. Portio necesus Paŝegulo, alinome 
Aragorno, aŭ maljuna sinjoro Bilbo. Sed mi ŝatus verki 
kanton pri ŝi. Bela ŝi estas, sinjoro! Ĉarmega! Jen kiel granda 
arbo floranta, jen kiel blanka asfodelo, eta kaj svelta, ĉu ne. 
Diamante dura, lunlume mola. Sunlume varma, malvarma 
kiel frosto inter la steloj. Fiera kaj fora kiel neĝa monto, kaj 
tiel gaja kiel ajna junulino iam vidita de mi kun lekantetoj en 
la hararo dum printempo. Sed tio estas amaso da 
sensencaĵoj, kaj tute maltrafas la celon. 

— Do ŝi devas esti vere elstare bela, — diris Faramiro. 

— Danĝere bela. 

— Mi ne scias pri danĝere, — diris Sam. — Ŝajnas al mi, ke 
oni komprenas en Lorieno la propran danĝeron, kaj trovas 
ĝin tie, ĉar ili ĝin kunportis. Sed eble vi rajtus nomi ŝin 
danĝera, ĉar ŝi tiom fortas en si mem. Vi, vi povus frenezece 
disbati vin kontraŭ ŝin, kiel ŝipo kontraŭ rokon; aŭ droni, kiel 
hobito en rivero. Sed nek roko nek rivero kulpus. Nu, Boro... 

— Li silentiĝis kaj lia vizaĝo ruĝiĝis. 

— Jes? Nu, Boromiro, vi volis diri? — diris Faramiro. — Kion vi 
volas diri? Ĉu ke li kunprenis sian danĝeron? 

— Jes, sinjoro, pardonpete, kaj brava viro estis via frato, se 
mi rajtas diri. Sed la tutan tempon vi spuris la predon. Nu, mi 
rigardis Boromiron kaj aŭskultis lin, la tutan vojon de 
Rivendelo — prizorgante mian mastron, kiel vi povas 
kompreni, kaj ne celante damaĝi al Boromiro — kaj mi 
opinias, ke en Lorieno li vidis la unuan fojon klare, kion mi 
pli frue divenis: kion li deziris. Ekde la momento kiam li 
unuafoje vidis ĝin, li deziris la Ringon de I' Malamiko! 



— Sam! — kriis Frodo konsternite. Li profundiĝis kelkan 
tempon en propraj pensoj, kaj subite rekonsciiĝis, tro 
malfrue. 

— Savu min! — diris Sam, blankiĝante kaj poste 
skarlatiĝante. — Jen mi denove! “Kiam ajn vi malfermas vian 
buŝon, vi faras fuŝon[10]'', la Avulo kutimis diri al mi, kaj 
prave. Ho ve, ho ve! Nu, vidu, sinjoro! — li turniĝis fronte al 
Faramiro kun ĉiom da kuraĝo, kiom li povis retrovi. — Ne 
profitu de mia mastro pro tio, ke lia servanto estas tutsimple 
stultulo. Vi parolis tre bele la tutan tempon, malprudentigis 
min parolante pri elfoj kaj tiel plu. Sed belaj faroj beligas, ni 
diras. Jen okazo por montri vian kvaliton. 

— Tiel ŝajnas, — diris Faramiro, malrapide kaj mallaŭte, kun 
stranga rideto. — Do jen la respondo al ĉiuj enigmoj! La Unu 
Ringo, kiu supozite lasis la mondon peree. Kaj Boromiro 
provis kapti ĝin perforte, ĉu? Kaj vi eskapis, ĉu? kaj kuris la 
tutan vojon... al mi! Kaj ĉi tie en la sovaĝejo mi havas vin: du 
duonuloj, kaj amaso da viroj vokeblaj de mi, kaj la Ringo el 
Ringoj. Bela turniĝo de I' fortuno! Okazo, ke Faramiro, 
militestro de Gondoro, montru sian kvaliton! Ha! — li 
rektiĝis, tre alta kaj severa, la grizaj okuloj ekbrilis. 

Frodo kaj Sam salte forlasis siajn taburetojn kaj starigis sin 
dorse al la muro palpserĉante siajn glavtenilojn. Estiĝis 
silento. Ĉiuj homoj en la kaverno ĉesis paroli kaj alrigardis 
ilin mire. Sed Faramiro residiĝis sur sian seĝon kaj komencis 
mallaŭte ridi, kaj poste subite reserioziĝis. 

— Ve pri Boromiro! Tro malfacila elprovo! Kiom vi plifortigis 
mian funebron, vi, du fremdaj vaguloj el fora lando, 
portantaj la danĝeron al homoj! Sed vi malpli kompetente 
juĝas homojn ol mi hobitojn. Ni, homoj el Gondoro, estas 
verparolantoj. Ni malofte fanfaronas kaj poste plenumas aŭ 
mortas klopodante. Mi ne prenus tiun ĉi aĵon, se ĝi kuŝus 


apud la vojo, mi diris. Eĉ se mi estus tia homo, kiu dezirus 
tiun aĵon, kaj kvankam mi ne sciis precize, kio ĝi estas, kiam 
mi parolis, mi taksus tiujn vortojn voto kaj konformiĝus al ili. 
Sed tia homo mi ne estas. Aŭ mi estas sufiĉe saĝa por scii, 
ke ekzistas certaj danĝeroj, de kiuj oni devas fuĝi. Sidiĝu 
trankvile! Kaj estu konsolita, Samsaĝo. Se ŝajnas, ke vi 
stumblis, pensu ke tio estis antaŭdestinita. Via koro estas 
tiel sagaca kiel fidela, kaj vidis pli klare ol viaj okuloj. Ĉar eĉ 
se ŝajnas strange, estis senriske deklari tion al mi. Tio eble 
eĉ helpos la mastron, kiun vi amas. La afero elturniĝos 
liaprofite, se tion mi kapablos aranĝi. Do konsoliĝu. Sed 
neniam denove nomu tiun aĵon voĉe. Unufoje sufiĉas. 

La hobitoj reiris al siaj sidlokoj kaj sidis tre kviete. La homoj 
returniĝis al siaj trinkaĵoj kaj sia interparolado, perceptante 
ke ilia estro dividis iun ŝercon kun la etaj gastoj, kaj tio 
finiĝis. 

— Nu, Frodo, finfine ni komprenas unu la alian, — diris 
Faramiro. — Se vi ŝarĝis vin per tiu ĉi afero, nevolonte, laŭ 
peto de aliuloj, vi ricevas de mi kompaton kaj honoron. Kaj 
mi miras pri vi: vi tenis ĝin kaŝita kaj ne uzis ĝin. Vi estas 
popolo nova, kaj mondo nova al mi. Ĉu ĉiuj viaj parencoj 
estas similaj? Via lando devas esti regno de paco kaj 
kontento, kaj devas esti tie kultivistoj alte estimataj. 

— Ne ĉio bonstatas tie, — diris Frodo, — sed certe kultivistoj 
estas estimataj. 

— Sed personoj tie devas laciĝi, eĉ en siaj ĝardenoj, kio 
okazas al ĉio sub la suno de tiu ĉi mondo. Kaj vi estas 
malproksimaj de I' hejmo kaj lacaj pro vojaĝo. Ne plu hodiaŭ 
vespere. Dormu ambaŭ pace, se vi povos. Ne timu! Mi ne 
volas vidi ĝin, nek tuŝi ĝin, nek scii pli pri ĝi ol mi jam scias 
(kio estas sufiĉe), por ke la danĝero ne embusku min kaj mi 
malpli sukcesu en la ekzameno ol Frodo, filo de Drogo. Iru 



nun ripozi, sed unue dira al mi, se vi volas, kien vi deziras iri, 
kaj kion fari. Ĉar mi devas vaĉi, kaj atendi, kaj pensadi. La 
tempo pasas. Matene ĉiu el ni devos iri rapide laŭ la vojoj 
destinitaj por ni. 

Frodo pli frue sentis sin tremadi kiam la unua ŝoko de timo 
forpasis. Nun granda laco inundis lin kvazaŭ nubo. Ne plu li 
povis hipokriti kaj rezisti. 

— Mi estis trovonta vojon en Mordoron, — li diris feble. — Mi 
estis ironta al Gorgoroto. Mi devas trovi la Monton de Fajro 
kaj enĵeti la aĵon en la Fendaĵon de I' Destino. Gandalfo diris 
tion. Mi ne opinias, ke mi iam alvenos tien. 

Faramiro fiksrigardis lin momente en seriozmiena miro, Tiam 
subite li brakumis lin, dum li pendolis, kaj levante lin 
malabrupte portis lin al la lito kaj kuŝigis lin tien, kaj kovris 
lin varmige. Tuj li profunde endormiĝis. 

Alian liton oni metis apude por lia servisto. Sam hezitis 
momente, poste kun profunda riverenco diris: 

— Bonan nokton, moŝta militestro. La okazon vi utiligis, 
sinjoro. 

— Ĉu vere? — diris Faramiro. 

— Jes, sinjoro, kaj montris vian kvaliton: la plej altan. 
Faramiro ridetis. 

— Servisto impertinenta, mastro Samsaĝo. Tamen ne: laŭdo 
fare de laŭdindulo superas ĉiujn rekompencojn. Tamen en tio 
ĉi estas nenio laŭdinda. Nenio min logis aŭ tentis fari ion 
alian ol la faritaĵon. 

— Ah bone, sinjoro, — diris Sam, — vi diras, ke mia mastro 
havas mienon elfecan; kaj tio estas bona kaj vera. Sed tion 



ĉi mi povas diri: ankaŭ vi havas mienon, sinjoro, kiu 
memorigas min pri, pri... nu, Gandalfo, pri sorĉistoj. 

— Eble, — diris Faramiro. — Eble vi rimarkas de malproksime 
la mienon de Numenoro. Bonan nokton! 



6 


La malpermesita lageto 

Frodo vekiĝante trovis Faramiron kliniĝanta al li. Dum 
sekundo lin kaptis malnovaj timoj kaj li sidiĝis kaj forkaŭris. 

— Nenio estas por timi, — diris Faramiro. 

— Ĉu jam matene? — demandis Frodo oscedante. 

— Ankoraŭ ne, sed la nokto preskaŭ finiĝis kaj la plena luno 
subeniras. Ĉu vi volas veni por vidi ĝin? Cetere estas afero, 
pri kiu mi dezirasvian konsilon. Mi bedaŭrasveki vin el 
dormo, sed ĉu vi volas veni? 

— Mi venos, — diris Frodo, stariĝante kaj iom tremetante, 
kiam li forlasis la varman lantukon kaj felojn. Ŝajnis 
malvarme en la senfajra kaverno. La bruo de I' akvo laŭtis en 
la kvieto. Li surmetis sian mantelon kaj sekvis Faramiron. 

Sam, vekiĝinte subite pro ia gardema instinkto, vidis unue la 
malplenan liton de sia mastro kaj salte leviĝis. Poste li vidis 
du malhelajn figurojn de Frodo kaj iu homo, kadrita de I' 
arkaĵo, kiun jam plenigis pala blanka lumo. Li rapide sekvis 
ilin, pretervicoj de homoj dormantaj sur matracoj laŭlonge 
de la muro. 

Kiam li pasis la kavernan enirejon, li vidis, ke la Kurteno nun 
estis blindiga vualo el silko, perloj kaj arĝentaj fadenoj: 
degelantaj lunlumaj glacieroj. Sed li ne paŭzis poradmiri 
ĝin, kaj turniĝante flanken li sekvis sian mastron tra la 
mallarĝa pordo en la muro de I' kaverno. 

Ili trairis unue nigran koridoron, poste supren laŭ multaj 
malsekaj ŝtupoj, kaj tiel alvenis etan platan interetaĝon. 



tranĉitan en la ŝtono kaj lumigitan de la pala ĉielo, 
ekbrilanta alte supre tra longa profunda ŝakto. De tie 
kondukis du ŝtuparoj: unu pluiranta, ŝajne, supren al la alta 
bordo de la fluo; la alia devianta maldekstren. Tiun ili laŭiris. 
Ĝi serpentumis supren kvazaŭ turŝtuparo. 

Fine ili elvenis el la ŝtona mallumo kaj ĉirkaŭrigardis. Ili 
troviĝis sur larĝa plata roko sen barilo aŭ palisaro. Dekstre, 
oriente, falis la torento, plaŭdante trans multajn terasojn, kaj 
poste, verŝiĝante malsupren laŭ kruta fluejo, ĝi plenigis 
glate hakitan kanelon per malhela akvopotenco ŝaŭmflokita, 
kaj kirliĝante kaj hastante preskaŭ ĉe iliaj piedoj ĝi plonĝis 
vertikale trans la randon, kiu gapis maldekstre. Tie proksime 
al la rando, staris homo silenta, fiksrigardante malsupren. 

Frodo sin turnis por rigardi la glatajn fluojn de la akvo, dum 
ili kurbiĝis kaj plonĝis. Poste li levis la okulojn kaj rigardis 
foren. La mondo estis kvieta kaj malvarma, kvazaŭ tagiĝo 
proksimiĝus. Fore en la okcidento la plenluno sinkis, ronda 
kaj blanka. Palaj nebuletoj tremetadis en la valego sube: 
larĝa golfo de arĝenta fumo, sub kiu ruliĝis la friskaj noktaj 
akvoj de Anduino. Nigra mallumo baŭmis pretere, en kiu 
ekbrilis jen kaj jen malvarmaj, akraj, forestaj, blankaj kiel 
dentoj defantomoj, la montpintoj de Eredo Nimrajs, la 
Blankaj Montoj de la regno Gondoro, kronitaj je ĉiamdaŭra 
neĝo. 

Dum kelka tempo Frodo staris tie sur la alta ŝtonplato, kaj 
trakuris lin tremego kiam li scivolis, ĉu ie en la vasto de 1' 
noktterenoj promenas aŭ dormas liaj iamaj kunuloj, aŭ ili 
kuŝas mortaj, volvite en nebulo. Kial oni kondukis lin ĉi tien 
el forgesplena dormo? 

Sam avidis respondon al tiu sama demando kaj ne povis 
bridi murmuron, sole al la orelo de la mastro, dum li pensis: 



— Bela perspektivo sendube, sinjoro Frodo, sed tuŝas 
malvarme la koron, por ne paroli pri la ostoj! Kio okazas? 

Faramiro aŭdis kaj respondis. 

— Lunsubiĝo super Gondoro. Bela luno Ithil, forirante el Mez- 
Tero, ekrigardas la blankajn buklojn de malnova Mindoluino. 
Tio valoras kelkajn frostotremetojn. Sed mi venigis vin ne 
por vidi tion, kvankam viavice, Samsaĝo, mi vin ne venigis, 
kaj vi nur pagas la prezon de via vaĉemo. Tion rebonigos 
gluto da vino. Venu, rigardu jam! 

Li alpaŝis la silentan sentinelon ĉe la malhela eĝo, kaj Frodo 
sekvis. Sam ne antaŭeniris. Li jam sentis sin sufiĉe nesekura 
surtiu alta malseka plataĵo. Faramiro kaj Frodo rigardis 
malsupren. Fore sube ili vidis la blankan akvon enverŝiĝi en 
ŝaŭmantan pelvegon, kaj poste kirliĝi malhele ĉirkaŭ 
profunda ovala baseno en la rokoj, ĝis ĝi denove trovis 
elirejon tra mallarĝa truo kaj forfluis, fumante kaj babile, al 
pli trankvilaj kaj pli ebenaj etendaĵoj. La lunlumo ankoraŭ 
deklivis suben al la falfinaĵo kaj ekbrilis sur la ondetoj en la 
baseno. Baldaŭ Frodo konsciiĝis pri eta malhela io sur la pli 
proksima bordo, sed ĝuste kiam li alrigardis ĝin, ĝi enplonĝis 
kaj malaperis tuj preter la bolado kaj bobelado de I' 
akvofalo, fendante la nigran akvon tiel nete kiel sago aŭ 
ŝtonego. 

Faramiro turniĝis al la apuda homo. 

— Nu, kio laŭ via opinio estas tio, Anborno? Ĉu sciuro aŭ 
alciono? Ĉu estas nigraj alcionoj en la noktaj lagetoj de 
Mornarbaro? 

— Birdo ĝi ne estas, kiel ajn, — respondis Anborno. — Gi 
havas kvar membrojn kaj plonĝas homsimile; belan 
majstrecon de la metio ĝi vidigas, cetere. Kion ĝi celas? Ĉu 
serĉas vojon supren malantaŭ la Kurteno al nia kaŝejo? 



Ŝajnas, ke finfine ni estas malkaŝitaj. Mi havas mian 
pafarkon, kaj mi postenigis aliajn arkpafistojn, preskaŭ tiel 
celtrafajn kiel mi, sur ambaŭ bordoj. Por pafi mi atendas nur 
vian ordonon, estro. 

— ĉu ni pafu? — demandis Faramiro, rapide sin turnante al 
Frodo. 

Frodo momente ne respondis. 

— Ne! — li diris poste. — Ne! Mi petas, ke vi ne pafu! 

Se aŭdacus Sam, li dirus “jes”, pli rapide kaj pli laŭte. Li ne 
povis vidi, sed li divenis sufiĉe bone laŭ iliaj vortoj, kion ili 
rigardas. 

— Vi scias do, kio estas tiu estaĵo, ĉu? — diris Faramiro. — Mi 
petas, nun kiam vi vidis, diru al mi, kial ĝi estu indulgita. 
Dum ĉiuj niaj interparoloj vi eĉ unufoje ne priparolis vian 
malrespektindan kunulon, kaj mi rezignis provizore. Oni 
povis atendi ĝis li estos kaptita kaj kondukita antaŭ min. Mi 
sendis miajn plej bonajn ĉasistojn porserĉi lin, sed li evitis 
ilin, kaj ili ne ekvidis lin ĝis nun, krom jen Anborno, unufoje 
en la krepusko hieraŭ. Sed nun li pli mise trudiĝis ol dum 
kunikloĉasado en la suprejo: li aŭdacis veni al Heneto Anun, 
kaj lia vivo estas perdita. Mi miras pri tiu kreaĵo: tiel 
sekretema kaj ruza, li tamen venis sin amuzi en la lageto 
antaŭ mia fenestro mem. Ĉu li supozas, ke la homoj dormas 
sensentinele la tutan nokton? Kial do? 

— Ekzistas du respondoj, ŝajnas al mi, — diris Frodo. 

— Unue, li scias malmulton pri la homoj, kaj kvankam li 
estas ruza, via rifuĝejo estas tiel kaŝita, ke eble li ne scias, 
ke tie kaŝiĝas homoj. Aliflanke, mi opinias, ke lin logas 
deziro superpotenca, pli forta ol lia singardemo. 



— Li estas logata, vi diras? — diris Faramiro mallaŭte. — Ĉu 
eble li, ĉu do li scias pri via ŝarĝo? 

— Efektive jes. Li mem portis ĝin dum multaj jaroj. 

— Portis ĝin li? — diris Faramiro, spasme spirante pro miro. 

— Tiu ĉi afero volvas sin ĉiam en novaj enigmoj. Do li 
persekutas ĝin, ĉu? 

— Eble. Ĝi estas trezorego por li. Sed ne pri tio mi parolis. 

— Do kion serĉas la kreaĵo? 

— Fiŝojn, — diris Frodo. — Vidu! 

Ili rigardadis suben al la malhela lageto. Nigra kapeto aperis 
ĉe la malproksima ekstremo de la baseno, tuj ekster la 
profunda ombro de la rokoj. Vidiĝis momenta arĝenta ekbrilo 
kaj kirliĝo de ondetoj. Gi naĝis al la bordo, kaj tiam mirinde 
vigle figuro ransimila grimpis el la akvo sur la bordon. Tuj ĝi 
sidiĝis kaj komencis maĉi la etan arĝentaĵon, kiu ekbrilis 
turnate: la lastaj radioj de la luno nun trafis malantaŭ la 
ŝtonmuro ĉe la lageta ekstremo. 

— Fiŝojn! — Faramiro ridis mallaŭte. — Tio estas malpli 
danĝera malsato. Aŭ eble ne: fiŝoj el la lageto de Heneto 
Anun eble kostos al li ĉion, kion li havas por doni. 

— Nun li estas antaŭ mia sagopinto, — diris Anborno. — Ĉu 
mi pafu aŭ ne, estro? Por seninvita alveno al tiu ĉi loko nia 
leĝo postulas morton. 

— Atendu, Anborno, — diris Faramiro. — Tiu ĉi estas afero pli 
malfacila ol ĝi ŝajnas. Kion vi volas nun diri, Frodo? Kial mi 
indulgu? 



— La kreaĵo estas mizera kaj malsata, — diris Frodo, — kaj ne 
konscias sian danĝeron. Kaj Gandalfo, via Mitrandiro, 
ordonus pro tiu kialo kaj aliaj, ke vi ne mortigu lin. Li 
malpermesis, ke la elfoj tion faru. Mi ne scias klare kial, kaj 
pri tio, kion mi konjektas, mi ne povas paroli malkaŝe ĉi tie 
ekstere. Sed tiu kreaĵo estas iel ligita al mia komisio. Gis vi 
trovis kaj kondukis nin, li estis mia gvidanto. 

— Ĉu via gvidanto! La afero iĝas ĉiam pli stranga. Por vi mi 
farus multon, Frodo, sed tion ĉi mi ne povas cedi: lasi tiun 
ruzan vagulon iri libere kaj propravole de ĉi tie, por aliĝi al vi 
poste se tio plaĉos al li, aŭ kaptiĝi de orkoj kaj deklari ĉion, 
kion li scias, minacate de doloro. Li devas esti mortigita aŭ 
kaptita. Mortigita, se li ne estos kaptita tre rapide. Sed kiel 
oni povas kapti tiun glitemulon multmisforman, krom per 
plumohava stangeto. 

— Permesu, ke mi subeniru kviete al li, — diris Frodo. — Vi 
rajtos teni streĉitaj viajn pafarkojn kaj pafi almenaŭ min, se 
mi malsukcesos. Mi neforkuros. 

— Iru do kaj rapidu! — diris Faramiro. — Se li travivos, li 
devos esti via fidela servisto dum la restaĵo de siaj malfeliĉaj 
tagoj. Konduku Frodon suben al la bordo, Anborno, kaj iru 
singarde. Tiu kreaĵo posedas nazon kaj orelojn. Vian 
pafarkon donu al mi. 

Anborno gruntis kaj gvidis suben laŭ la serpentuma ŝtuparo 
ĝis la interetaĝo, kaj poste supren laŭ la alia ŝtuparo, ĝis fine 
ili alvenis mallarĝan aperturon kovritan perdensaj arbustoj. 
Silente trapasinte, Frodo trovis sin supre de la suda bordo 
super la lageto. Jam estis mallume, kaj la akvofalo estis pala 
kaj griza, spegulante nur la daŭrantan lunlumon de I' 
okcidenta ĉielo. Li ne povis vidi Golumon. Li iom pluiris kaj 
Anborno alvenis mallaŭte post li. 



— Antaŭen! — li spiris en la orelon de Frodo. — Atentu vian 
dekstron. Se vi falos en la lageton, neniu krom via 
fiŝkaptanta amiko povos helpi vin. Kaj ne forgesu, ke 
pafarkistoj estas en proksimo, kvankam vi eble ne vidas ilin. 

Frodo ŝteliris antaŭen, uzante siajn manojn golumece por 
palpi la vojon kaj stabiligi sin. La rokoj estis plejparte ebenaj 
kaj glataj, sed glitfaligaj. Li haltis aŭskultante. Komence li 
aŭdis neniun sonon krom la senĉesa hastado de la akvofalo 
malantaŭe. Tamen baldaŭ li aŭdis, ne malproksime antaŭe, 
siblan murmuradon. 

— Fiŝŝoj, agrablaj fiŝŝoj. Blanka Vizaĝo malaperis, mia 
trezoro, finfine, jes. Nun ni povos manĝi fiŝojn trankvile. Ne, 
ne trankvile, trezoro. Ĉar perdita estas la trezoro, jes, 
perdita. Fiaj hobitoj, aĉaj hobitoj. Foriris forlasinte nin, 
golum'; kaj la trezoro estas foririnta. Nur kompatinda 
Smeagolo tute sola. Neniu trezoro. Aĉaj homoj, ili prenos ĝin, 
ŝtelos mian trezoron. Ŝtelistoj. Ni malamas ilin. Fiŝŝoj, 
agrablaj fiŝŝoj. Fortigas nin. L' okulojn briligas, la fingrojn 
firmigas, jess. Sufoku ilin, trezoro. Sufoku ĉiujn, jes, se ni 
havos okazojn. Agrablaj fiŝŝoj. Agrablaj fiŝŝoj! 

Tiel daŭris plu, preskaŭ tiel senĉese kiel la akvofalo, 
interrompita nur de mallaŭta bruo de bavado kaj gargarado. 
Frodo ektremis, aŭskultante kompate kaj abomene. Li volis, 
ke ĝi silentiĝu, kaj ke li neniam plu devos aŭdi denove tiun 
voĉon. Anborno ne tre foris post li. Li povus rerampi kaj peti 
lin pafigi la ĉasistojn. Ili povus verŝajne sufiĉe proksimiĝi, 
dum Golumo glutegas kaj malsingardas. Unusola rekta trafo, 
kaj Frodo por ĉiam liberiĝus de tiu mizera voĉo. Sed ne, 
Golumo jam havis rajton pri li. Servisto havas rajton ĉe la 
mastro pro servado, eĉ servado pro timo. Ili pereus en la 
Mortaj Marĉoj sen Golumo. Frodo sciis ankaŭ, iel, ke tion 
Gandalfo ne volus. 



— Smeagolo! — li diris mallaŭte. 

— Fiŝŝoj, agrablaj fiŝŝoj, — diris la voĉo. 

— Smeagolo! — li diris, iom pli laŭte. La voĉo silentiĝis. 

— Smeagolo, la mastro venis serĉi vin. La mastro ĉeestas. 
Venu, Smeagolo! — Aŭdiĝis neniu respondo krom mallaŭta 
siblo, kvazaŭ de ensuĉata spiro. 

— Venu, Smeagolo! — diris Frodo. — Ni troviĝas en danĝero. 

Homoj mortigos vin, se ili trovos vin ĉi tie. Venu rapide, se vi 
volas eviti morton. Venu al la mastro! 

— Ne! — diris la voĉo. — Ne afabla mastro. Lasis 
kompatindan Smeagolon kaj iras kun novaj amikoj. Mastro 
atendu. Smeagolo ankoraŭ ne finmanĝis. 

— Mankas tempo, — diris Frodo. — Kunportu la fiŝon. Venu! 

— Ne! Devas finmanĝi la fiŝon. 

— Smeagolo! — diris Frodo urĝe. — La trezoro koleros. Mi 
prenos la trezoron, kaj mi diros: igu lin engluti la oston kaj 
sufokiĝi. Neniam plu gustumos fiŝon. Venu, la trezoro 
atendas! 

Aŭdiĝis akra siblo. Baldaŭ el la mallumo venis Golumo 
rampanta kvarpiede, kvazaŭ erarinta hundo vokita apuden. 
En la buŝo li havisfiŝon duonmanĝitan kaj alian en la mano. 
Li venis proksimen al Frodo, preskaŭ naz-al-naze, kaj 
prisnufis lin. Liaj palaj okuloj brilis. Poste li prenis el la buŝo 
la fiŝon kaj stariĝis. 

— Afabla mastro! — li flustris. — Afabla hobito, revenis al 
kompatinda Smeagolo. Bona Smeagolo venas. Jam ni iru, iru 



rapide, jes. Tra la arbaro, dum la Vizaĝoj malhelas. Jes, venu, 
ni iru! 

— Jes, ni iros baldaŭ, — diris Frodo. — Sed ne tuj. Mi iros kun 
vi laŭ mia promeso. Mi ree promesas. Sed ne nun. Vi ankoraŭ 
ne sendanĝeras. Mi savos vin, sed vi devas fidi al mi. 

— Ni devas fidi al la mastro, ĉu? — diris Golumo dubeme. 

— Kial? Kial ne iri tuj? Kie estas la alia, la kolera malĝentila 
hobito? Kie li estas? 

— Tie supre, — diris Frodo, indikante la akvofalon. — Sen li 
ni ne foriros. Ni devas reiri al li. — Lia koro malĝojiĝis. Tio tro 
similis trompon. Li ne vere timis, ke Faramiro permesos 
mortigi Golumon, sed li probable igos lin kaptito kaj ligos lin; 
kaj certe tio, kion faris Frodo, ŝajnos perfido al la kompatinda 
perfidemulo. Estos verŝajne neeble komprenigi aŭ kredigi al 
li, ke Frodo savis lian vivon laŭ la sola ebla maniero. Kion 
alian li povus fari por esti lojala, tiel plene kiel eblas, al 
ambaŭ partioj. — Venu! — li diris. — Aŭ la trezoro koleros. 
Nun ni reiros, supren laŭ la fluo. Iru, iru, vi iru antaŭe! 

Golumo antaŭen rampis apud la rando dum kelka tempeto, 
snufante kaj suspekteme. Baldaŭ li haltis kaj levis la kapon. 

— lu ĉeestas! Ne hobito. — Subite li retroturniĝis. Verda 
lumo flagris en liaj ŝvelaj okuloj. — Masstro, masstro! — li 
siblis. — Misa! Trompa! Falsa! — Li kraĉis kaj etendis siajn 
longajn brakojn kun blankaj klakantaj fingroj. 

Tiumomente la granda nigra figuro de Anborno baŭmis post 
li kaj falis sur lin. Granda forta mano kaptis lian nukon kaj 
fikstenis lin. Li ĉirkaŭtordiĝis fulme, tute malseka kaj ŝlima, 
tordiĝante angilece, mordante kaj gratante kvazaŭ kato. Sed 
du pliaj homoj venis el la ombroj. 



— Senmoviĝu! — diris unu. — Aŭ ni trapikos vin multpingle 
kiel erinaco. Senmoviĝu! 


Golumo malrigidiĝis kaj komencis kriĉi kaj plori. Ili ligis lin, 
ne tre malsovaĝe. 

— Malkrude, malkrude! — diris Frodo. — Li ne havas forton 
por egali vin. Ne dolorigu lin, se vi povas tion eviti. Li pli 
kvietos tiakondiĉe. Smeagolo! Ili ne dolorigos vin. Mi 
akompanos vin, kaj neniu difekto trafos vin. Krom se ankaŭ 
min oni mortigos. Fidu la mastron. 

Golumo turniĝis kaj kraĉis al li. La homoj levis lin, kovris liajn 
okulojn per kapuĉo kaj forportis lin. 

Frodo sekvis ilin, sentante sin tre malfeliĉa. Ili trairis la 
aperturon malantaŭ la arbustoj, kaj reen, malsupren laŭ la 
ŝtuparoj kaj koridoroj, en la kavernon. Du-tri torĉoj estis 
fajrigitaj. Viroj ekmoviĝis, Sam estis tie, kaj li direktis 
strangan rigardon al la malrigida bulaĵo, kiun portis la 
homoj. 

— Ĉu kaptis lin? — li diris al Frodo. 

— Jes. Nu ne, mi ne kaptis lin. Li venis al mi, ĉar komence li 
fidis min, mi timas. Mi ne volis lin ligita tiamaniere. Mi 
esperas, ke estos en ordo; sed mi malamas la tutan aferon. 

— Ankaŭ mi, — diris Sam. — Kaj nenio estos iam en ordo, kie 
troviĝas tiu peco da mizero. 

Venis homo kaj fingrovokis la hobitojn kaj kondukis ilin al la 
alkovo en la fundo de I' kaverno. Faramiro sidis tie sur sia 
seĝo, kaj la lampo estis relumigita en la niĉo super lia kapo. 
Li mansignis, ke ili sidiĝu sur la taburetoj apud li. 



— Alportu vinon por la gastoj, — li diris. — Kaj konduku al mi 
la kaptiton. 

La vino estis alportita, kaj poste Anborno venis portante 
Golumon. Li forigis la kovrilon de I' kapo de Golumo kaj 
starigis lin surpiede, starante malantaŭ li porsubteni lin. 
Golumo palpebrumis, kaŝante la malicon en siaj okuloj per 
ties pezaj palaj palpebroj. Kiel tre mizera kreaĵo li aspektis, 
gutanta kaj humidaĉa, odorante je fiŝoj (li ankoraŭ tenis 
fiŝon en la mano); liaj maldensaj bukloj pendis kvazaŭ 
fetoraj fiherboj sur la osteca brovo, lia mano mukis. 

— Malligu nin! Malligu nin! — li diris. — La ŝnuro dolorigas 
nin, jes, dolorigas, jes dolorigas nin, kaj ni faris nenion. 

— Ĉu nenion? — diris Faramiro, rigardante la mizerulon kun 
akra gvatemo, sed sen vizaĝesprimo, ĉu kolera, ĉu kompata, 
ĉu miranta. — Ĉu nenion? Ĉu vi neniam faris ion meritantan 
ligadon aŭ pli severan punon? Tamen ne mi tion devas 
prijuĝi, feliĉe. Sed hodiaŭ nokte vi venis tien, kie alveno 
meritas morton. La fiŝoj en tiu lageto estas aĉetataj 
multekoste. 

Golumo lasis fali el la mano la fiŝon. 

— Ne volas fiŝon, — li diris. 

— La prezo ne rilatas al la fiŝo. Nur alveni ĉi tien kaj rigardi 
la lageton meritas mortpunon. Mi indulgis vin ĝis nun pro la 
peto de tiu ĉi Frodo, kiu diras, ke almenaŭ de li vi meritas 
iom da danko. Sed ankaŭ min vi devas kontentigi. Kiel vi 
nomiĝas? De kie vi venis? kaj kien vi iros? Kio estas via 
afero? 

— Ni estas perditaj, perditaj, — diris Golumo. — Neniu nomo, 
neniu afero, neniu Trezoro, nenio. Nur malpleno. Nur 
malsato; jes, ni malsatas. Kelkaj fiŝetoj, aĉaj ostecaj fiŝetoj. 



por kompatindulo, kaj oni diras morton. Tiom saĝaj ili estas, 
tiom justaj, tiom justegaj. 

— Ne tre saĝaj, — diris Faramiro. — Sed justaj: jes eble, tiel 
justaj kiel permesas nia malgranda saĝo. Malligu lin, Frodo! 

Faramiro prenis el sia zono tranĉileton kaj transdonis ĝin al 
Frodo. Golumo, miskompreninte la geston, kriĉis kaj falis. 

— Nun, Smeagolo! — diris Frodo. — Vi devas fidi al mi. Mi ne 
forlasos vin. Respondu verece, se vi kapablas. Tio kaŭzos al 
vi bonon, ne malbonon. — Li tranĉis la ŝnurojn sur la 
manradikoj kaj maleoloj de Golumo kaj restarigis lin. 

— Venu ĉi tien! — diris Faramiro. — Rigardu min! Ĉu vi konas 
la nomon de tiu ĉi loko? Ĉu vi estis ĉi tie antaŭe? 

Malrapide Golumo levis siajn okulojn kaj malvolonte rigardis 
tiujn de Faramiro. La tuta lumo forlasis ilin, kaj ili rigardis 
morne kaj pale dum momento la klarajn senŝancelajn 
okulojn de la gondorano. Sekvis senmova silento. Tiam 
Golumo mallevis sian kapon kaj ŝrumpis suben, ĝis li kaŭris 
sur la planko, tremante. 

— Ni ne scias, kaj ni ne deziras scii, — li plorkriis. — Neniam 
venis ĉi tien, neniam denove venos. 

— En via menso estas ŝlositaj pordoj kaj fermitaj fenestroj, 
kaj malantaŭ ili mallumaj ĉambroj, — diris Faramiro. — Sed 
pri tio ĉi mi juĝas, ke vi diras veron. Tio bone servas vin. Kian 
ĵuron vi ĵuros, ke vi neniam revenos; kaj neniam gvidos iun 
ajn vivanton ĉi tien pervortoj aŭ signoj? 

— La mastro scias, — diris Golumo flanken rigardante al 
Frodo. — Jes, li scias. Ni promesos al la mastro, se li savos 
nin. Ni promesos al Gi, jes. — Li rampis ĝis la piedoj de Frodo 
kaj plorĝemis. — Savu min, afabla mastro! Smeagolo 



promesas al la Trezoro, promesas fidinde. Neniam venos 
denove, neniam parolos, ne, neniam! 

— Ĉu vi estas kontenta? — diris Faramiro. 

— Jes, — diris Frodo. — Nome, vi devos aŭ akcepti tiun 
promeson aŭ plenumi vian leĝon. Nenion pli vi ricevos. Sed 
mi promesis, ke se li venus al mi, li ne estus difektita. Kaj mi 
ne volus pruviĝi nefidinda. 

Faramiro sidis momente pensante. 

— Bone, — li diris fine. — Mi cedas vin al via mastro, al 
Frodo, filo de Drogo. Li deklaru, kion li faros pri vi! 

— Sed, mastro Faramiro, — diris Frodo riverencante, — vi 
ankoraŭ ne deklaris vian intencon rilate al la nomita Frodo, 
kaj ĝis tio estos konata, li ne povos formi siajn planojn por si 
aŭ siaj kunuloj. Via juĝo estis prokrastita ĝis la mateno, sed 
tiu jam aktualas. 

— Do mi deklaros mian juĝon, — diris Faramiro. — Rilate vin, 
Frodo, tiomgrade kiom mi rajtas sub aŭtoritato pli alta, mi 
deklaras vin libera en la regno de Gondoro ĝis la plej fora el 
ĝiaj antikvaj limoj; escepte nur ke nek vi nek iu ajn via 
akompananto havas permeson veni al tiu ĉi loko neinvitite. 
Tiu ĉi juĝo daŭros dum unu jaro plus unu tago, kaj tiam 
ĉesos, krom se antaŭ tiu limdato vi venos al Minaso Tirit kaj 
prezentos vin al la Mastro kaj Reganto de la Urbo. Tiam mi 
petos lin konfirmi tion, kion mi faris, kaj igi ĝin tutviva. 
Dume, iu ajn, kiun vi protektas, estos mia protektato kaj sub 
la ŝildo de Gondoro. Ĉu al vi estas respondite? 

Frodo profunde riverencis. 

— Al mi estas respondite, kaj mi deklaras min preta vin 
servi, se tio iel valoras al iu tiel alta kaj honorinda. 



— Ĝi multe valoras, — diris Faramiro. — Kaj nun, ĉu vi prenas 
tiun ulon, tiun Smeagolon, sub vian protekton? 

— Mi jes prenas Smeagolon sub mian protekton, — diris 
Frodo. Sam suspiris aŭdeble; kaj ne pro la ĝentilaĵoj, kiujn li, 
samkiel iu ajn hobito, tute aprobis. Efektive, en la Provinco 
tia afero postulus multe pli da vortoj kaj riverencoj. 

— Do mi diras al vi, — diris Faramiro, sin turnante al Golumo, 

— vi estas mortkondamnita; sed dum vi akompanas Frodon 
vi estas eksterdanĝera rilate nin. Tamen se iam vi estos 
trovita de ajna homo el Gondoro vaganta sen li, la 
kondamno eble efektiviĝos. Kaj morto trovu vin rapide, ĉu en 
ĉu ekster Gondoro, se vi ne servos lin bone. Nun respondu al 
mi: kien vi volas iri? Li diras, ke vi estis lia gvidanto. Kien vi 
gvidis lin? 

Golumo ne respondis. 

— Pri tio mi ne permesas sekretecon, — diris Faramiro. 

— Respondu, aŭ mi ŝanĝos mian verdikton! 

Golumo daŭre silentis. 

— Mi respondos anstataŭ li, — diris Frodo. — Li gvidis min 
ĝis la Nigra Pordego, laŭ mia peto; sed ĝi estis netrapasebla. 

— Ne ekzistas aperta pordo en la Sennoman Landon, — diris 
Faramiro. 

— Vidinte tion, ni turniĝis flanken kaj venis laŭ la suda vojo, 

— Frodo daŭrigis, — ĉar li diris, ke estas, aŭ eble estas, pado 
proksime al Minaso Itil. 


— Minaso Morgul, — diris Faramiro. 



— Mi ne scias precize, — diris Frodo; — sed la pado 
supreniras, laŭ mia opinio, en la montaron ĉe la norda flanko 
de tiu valo, en kiu staras la malnova urbo. Gi supreniras ĝis 
alta fendaĵo kaj poste suben ĝis... tio, kio estas pretere. 

— Ĉu vi konas la nomon de tiu alta pasejo? — demandis 
Faramiro. 

— Ne, — diris Frodo. 

— Ĝi nomiĝas Cirito Ungol. — Golumo siblis akre kaj 
komencis murmuri al si. — Ĉu ne tiel ĝi nomiĝas? — diris 
Faramiro, sin turnante al li. 

— Ne! — diris Golumo, kaj poste li kriĉis, kvazaŭ io pikus lin. 

— Jes, jes, ni aŭdis unufoje tiun nomon. Sed kiel gravas al ni 
la nomo? La mastro diras, ke li devas eniri. Do ni devas provi 
alian vojon. Ne ekzistas alia provebla vojo, ne. 

— Ĉu neniu alia vojo? — diris Faramiro. — Kiel vi scias tion? 
Kaj kiu esploris la tuton de tiu malhela regno? — Li rigardis 
longe kaj penseme Golumon. Baldaŭ li parolis denove. 

— Forkonduku tiun ĉi kreaĵon, Anborno. Traktu lin milde, sed 
atentu lin. Kaj vi, Smeagolo, ne provu plonĝi en la akvofalon. 
Tie la rokoj havastiajn dentojn, kiaj mortigos vin 
antaŭtempe. Jam lasu nin kaj kunprenu vian fiŝon. 

Anborno eliris, kaj Golumo iris antaŭ li kuntiriĝante. La 
kurtenon oni tiris trans la alkovon. 

— Frodo, ŝajnas al mi, ke vi agas tre malprudente en tio ĉi, 

— diris Faramiro. — Mi opinias, ke vi ne iru kun tiu kreaĵo. Gi 
estas misega. 


— Ne, ne komplete misega, — diris Frodo. 



— Eble ne tute, — diris Faramiro, — sed malico mordas ĝin 
kancere, kaj la miseco kreskas. Li gvidos vin al nenio bona. 
Se vi disiĝos de li, mi donos al li sendanĝeran vojon kaj 
gvidadon al iu ajn punkto ĉelime de Gondoro laŭ lia elekto. 

— Li tion ne akceptos, — diris Frodo. — Li sekvos nin, kiel li 
jam longefaris. Kaj mi multfoje promesis protekti lin kaj iri 
tien, kien li gvidos. Vi ne petos min agi pri li 
kontraŭpromese, ĉu? 

— Ne, — diris Faramiro. — Sed tion petus mia koro. Ĉar 
ŝajnas malpli malbone konsili al alia persono perfidi sian 
vorton ol tion fari mem, precipe se oni vidas amikon celanta 
al propra misfortuno. Sed ne, se li insistas iri kun vi, vi devos 
jam toleri lin. Sed ŝajnas al mi, ke vi ne estas devigita iri al 
Cirito Ungol, pri kiu li rakontis al vi malpli, ol li scias. Tion mi 
klare perceptis en lia menso. Ne iru al Cirito Ungol! 

— Kien do mi iru? — demandis Frodo. — ĉu reen al la Nigra 
Pordego portransdoni min al la gardistaro? Kion vi scias 
kontraŭ tiu loko, kio igas ĝian nomon terura? 

— Nenion certan, — diris Faramiro. — Ni en Gondoro neniam 
pasas orienten de la Vojo nuntempe, kaj neniu el ni, pli junaj 
homoj, iam ajn faris tion, kiel ankaŭ neniu el ni surpaŝis la 
Montojn de I' Ombro. Pri ili ni konas nur malnovajn raportojn 
kaj la onidirojn de I' antaŭa epoko. Sed iu malhela teruraĵo 
loĝas en la pasejoj super Minaso Morgul. Se Cirito Ungol 
estas nomata, maljunuloj kaj kleruloj paliĝas kaj silentiĝas. 
La valo de Minaso Morgul maliciĝis antaŭ tre longe, kaj ĝi 
jam estis minaco kaj timigo, kiam la forpelita Malamiko 
ankoraŭ loĝis malproksime, kaj Itilio estis ankoraŭ plejparte 
sub nia regado. Kiel vi scias, tiu urbo estis iam fortikaĵo, fiera 
kaj bela, Minaso Itil, ĝemelo de nia propra urbo. Sed ĝi estis 
kaptita de krueluloj, kiujn la Malamiko en sia freŝa forto 
dominis, kaj kiuj vagis senhejme kaj senmastre post lia 



malvenko. Oni diras, ke iliaj estroj estis homoj el Numenoro, 
kiuj fariĝis malhele misfaraj; al ili la Malamiko donis 
potencringojn, kaj li voris ilin: vivaj fantomoj ili fariĝis, 
teruraj kaj malicegaj. Post lia foriro iii kaptis Minason Itil kaj 
ekloĝis tie, kaj ili plenigis ĝiri kaj la tutan ĉirkaŭan valon je 
putro: ĝi ŝajnis senhoma kaj ne estis tia, ĉar senforma timo 
estadis malantaŭ la ruinigitaj muroj. Naŭ princoj estis, kaj 
post la reveno de ilia mastro, kiun ili helpis kaj preparis 
sekrete, ili iĝis denove fortaj. Tiam la Naŭ Rajdantoj eliris el 
la pordego de hororo, kaj ni ne povis kontraŭstari ilin. Ne 
proksimiĝu al ilia citadelo. Oni rimarkos vin. Gi estas loko de 
sendorma malico, plena de senpalpebraj okuloj. Ne iru laŭ 
tiu vojo! 

— Sed kien krome vi direktos min? — diris Frodo. — Vi mem 
ne povas, vi diras, gvidi min al la montoj, ankaŭ ne trans ilin. 
Sed trans la montojn mi celas, pro solena promeso al la 
Konsilio, portrovi vojon aŭ perei dumserĉe. Kaj se mi 
retroirus, rifuzante la vojon je la amara fino, kien do mi irus 
inter elfoj kaj homoj? Ĉu vi volas, ke mi venu al Gondoro kun 
tiu ĉi Aĵo, tiu Aĵo, kiu frenezigis vian fraton per deziro? Kian 
sorĉon ĝi plenumus en Minaso Tirit? Ĉu estu du urboj Minaso 
Morgul, rikanante unu la alian trans morta lando plena je 
putriĝo? 

— Tion mi ne volas, — diris Faramiro. 

— Do kion vi volas, ke mi faru? 

— Mi ne scias. Tamen mi ne volas, ke vi iru al morto aŭ al 
turmentado. Kaj mi ne opinias, ke Mitrandiro elektus tiun 
vojon. 

— Sed ĉar li jam foriris, mi devas sekvi tiajn vojojn, kiajn mi 
trovas. Kaj mankas tempo por longa serĉado, — diris Frodo. 



— Dura sorto kaj senespera komisio, — diris Faramiro. — Sed 
almenaŭ memoru mian averton: gardu vin de tiu gvidonto, 
Smeagolo. Li antaŭe kulpis murdon. Tion mi legas en li. — Li 
ĝemspiris. — Nu, do ni renkontiĝis kaj disiĝos, Frodo, filo de 
Drogo. Al vi ne necesas molaj vortoj: mi ne esperas revidi vin 
je ajna alia tago sub tiu ĉi suno. Sed vi foriros kun mia beno 
al vi kaj al via tuta popolo. Ripozu iom, dum manĝaĵo estas 
preparata por vi. Mi volonte ekscius, kiel tiu rampa 
Smeagolo ekposedis tiun Aĵon, pri kiu ni parolas, kaj kiel li 
perdis ĝin, sed mi ne ĝenos vin nun. Se iam preterespere vi 
revenos al la landoj de I' vivantoj, kaj ni rerakontos niajn 
historiojn, sidante apud muro sub la suno, ridante pri 
malnovaj zorgoj, tiam vi rakontos al mi. Gis tiam, aŭ alia 
okazo ekster la vidkapablo de la Aŭgur-ŝtonoj de Numenoro, 
adiaŭ! 

Li stariĝis kaj profunde riverencis al Frodo, kaj tirinte la 
kurtenon forpaŝis en la kavernon. 



7 


Vojaĝo al la Krucvojo 

Frodo kaj Sam reiris al siaj litoj kaj kuŝis tie en silento 
ripozante dum iom da tempo, dum homoj ekaktivis kaj 
komenciĝis la aferoj de la tago. Post kelka tempo akvo estis 
alportita al ili, kaj poste oni kondukis ilin al tablo, sur kiu 
estis manĝaĵo portri. Faramiro matenmanĝis kun ili. Li ne 
dormis depost la batalo de 1' antaŭa tago, tamen li ne 
aspektis laca. 

Finmanĝinte ili stariĝis. 

— Ke neniu malsato ĝenu vin survoje, — diris Faramiro. — Vi 
havas malmultan provianton, sed mi ordonis, ke stoketon da 
nutraĵo konvena por vojaĝantoj oni metu en viajn tornistrojn. 
Ne mankos al vi akvo dum vi vojaĝos en Itilio, sed ne trinku 
el iu ajn rojo, kiu fluas de Imlado Morgul, la Valo de Dumviva 
Morto. Ankaŭ jenon mi devas diri al vi. Miaj skoltoj kaj 
vaĉantoj jam ĉiuj revenis, eĉ kelkaj kiuj ŝteliris al viddistanco 
de Moranono. Ĉiuj trovis strangaĵon. La tereno estas 
malplena. Nenio estas sur la vojo, kaj nenie aŭdiĝas bruo de 
piedoj, kornoj, aŭ pafarkaj ŝnuretoj. Atendema silento 
ŝvebas super la Sennoma Lando. Mi ne scias, kion tio 
aŭguras. Sed la tempo rapidas al iu granda konkludo. 

Ŝtormo venas. Rapidu, dum vi povas! Se vi estas pretaj, ni 
iru. La suno baldaŭ leviĝos super la ombraĵo. 

La tornistroj de I' hobitoj estis alportitaj (iom pli pezaj ol 
antaŭe), kaj ankaŭ du fortaj bastonoj el polurita ligno, 
ferpintaj kaj kun ĉizitaj supraĵoj, tra kiuj estis treditaj 
plektitaj ledaj ŝnuroj. 

— Mankas al mi taŭgaj donacoj por vi forirantaj, — diris 
Faramiro; — sed akceptu tiujn ĉi bastonojn. Ili eble servos al 



tiuj, kiuj marŝas aŭ grimpas en la sovaĝejo. La homoj de I' 
Blankaj Montoj uzas ilin; tamen ĉi tiuj estas mallongigitaj al 
via mezuro kaj estas nove ferpintitaj. Ili estas faritaj el la 
bela arbo lebetrono, amata de la lignometiistoj de Gondoro, 
kaj ili estas sorĉitaj por trovo kaj redono. Ke tiu sorĉo ne tute 
velku sub la Ombro, en kiun vi iros! 

La hobitoj profunde riverencis. 

— Plej bonkora gastiginto, — diris Frodo, — Duonelfo Elrondo 
diris al mi, ke survoje mi trovos amikecon, sekretan kaj 
neatenditan. Certe mi atendis nenioman amikecon tiom, 
kiom vi montris. Trovi ĝin ege rebonigas la mison. 

Nun ili pretigis sin porforiro. Golumon oni kondukis el iu 
angulo aŭ kaŝejo, kaj li ŝajnis pli kontenta pri si ol li estis 
antaŭe, kvankam li restis proksima al Frodo kaj evitis la 
rigardon de Faramiro. 

— Via gvidisto devas esti blindumita, — diris Faramiro, 

— sed vin kaj vian serviston Samsaĝo mi liberigas de tio, se 
vi volas. 

Golumo kriĉis, tordiĝis kaj kroĉiĝis al Frodo, kiam oni venis 
kovri liajn okulojn; kaj Frodo diris: 

— Blindumu ĉiujn tri el ni, kaj kovru unuavice miajn okulojn, 
kaj tiam eble li konstatos, ke damaĝi ne estas la intenco. 

Tion oni faris, kaj oni kondukis ilin el la kaverno de Heneto 
Anun. Trapasinte la koridorojn kaj ŝtuparojn ili sentis la 
friskan matenan aeron, freŝan kaj dolĉan, ĉirkaŭ si. Ankoraŭ 
blindumite ili pluiris dum kelka tempo, supren kaj poste 
malkrute suben. Fine la voĉo de Faramiro ordonis, ke iii estu 
malblindumitaj. 



Ili staris denove sub la branĉoj de arbaro. Neniu bruo de la 
akvofalo estis aŭdebla, ĉar longa sudenira deklivo nun kuŝis 
inter ili kaj la ravineto, en kiu fluis la rojo. Okcidente ili vidis 
lumon trans la arboj, kvazaŭ la mondo tie finiĝus subite, ĉe 
rando elrigardanta nur al la ĉielo. 

— Ĉi tie estas la lasta disiĝo de niaj vojoj, — diris Faramiro. 

— Se vi akceptos mian konsilon, vi ankoraŭ ne turniĝos 
orienten. Iru rekte antaŭen, ĉar tiel vi disponos dum multaj 
mejloj la kaŝon de la arbaro. Okcidente de vi estas rando, kie 
la tereno descendas en la grandajn valojn, jen subite kaj 
krute, jen laŭ longaj montflankoj. Restu proksime al tiu 
rando kaj la limoj de 1' arbarego. Komence de via vojaĝo vi 
povos marŝi sub taglumo, laŭ mia opinio. La lando sonĝas en 
falsa paco, kaj provizore ĉio misa estas forigita. Fartu bone, 
dum tio eblas! 

Li brakumis tiam la hobitojn, laŭ la maniero de sia popolo, 
kliniĝante kaj metante siajn manojn sur iliajn ŝultrojn kaj 
kisante iliajn fruntojn. 

— Iru kun la bonvolo de ĉiuj bonuloj! — li diris. 

Ili riverencis ĝis la tero. Poste li turnis sin kaj sen retrorigardi 
li forlasis ilin kaj iris al siaj du gardantoj, kiuj staris iomete 
for. Ili miris vidante kiel rapide jam moviĝis tiuj verde 
vestitaj homoj, malaperante preskaŭ en palpebruma daŭro. 
La arbaro tie, kie staris Faramiro, ŝajnis malplena kaj morna, 
kvazaŭ forpasus sonĝo. 

Frodo suspiris kaj returniĝis suden. Kvazaŭ por signali sian 
malatenton pri tiaj ĝentilaĵoj, Golumo gratfosis en la humo 
sube de arbo. “Ĉu denove malsata? — pensis Sam. — Nu, jen 
ek denove!” 

— Ĉu finfine ili foriris? — demandis Golumo. — Fiaj missfaraj 
homoj! La nuko de Smeagolo daŭre dolorigas lin, jes 



efektive. Ni iru! 


— Jes, ni iru, — diris Frodo. — Sed se vi kapablas paroli nur 
mise pri tiuj, kiuj indulgis vin, prefere silentu! 

— Afabla mastro! — diris Golumo. — Smeagolo nur ŝercis. 
Ĉiam pardonas efektive, jes, jes, eĉ la truketojn de 1' afabla 
mastro. Ho jes, afabla mastro, afabla Smeagolo! 

Frodo kaj Sam ne respondis. Surdorsiginte siajn tornistrojn 
kaj preninte siajn bastonojn, ili pluiris en la arbarojn de Itilio. 

Tiutage ili dufoje ripozis kaj manĝis iomete el la nutraĵo 
provizita de Faramiro: sekigitaj fruktoj kaj salita viando, 
sufiĉe por multaj tagoj; kaj sufiĉe da pano por manĝo dum ĝi 
ankoraŭ freŝis. Golumo manĝis nenion. 

La suno leviĝis kaj pasis supre nevidate, kaj komencis 
malsupreniri, kaj la lumo tra la arboj okcidente iĝis ora; kaj 
ĉiam ili marŝis en friska verda ombro, kaj ĉie ĉirkaŭ ili estis 
silento. Ĉiuj birdoj ŝajnis forflugintaj aŭ mutiĝintaj. Mallumo 
venis frue en la silenta arbaro, kaj antaŭ la noktiĝo ili haltis, 
lacaj, ĉar ili marŝis sep leŭgojn aŭ pli de Heneto Anun. Frodo 
kuŝiĝis kaj fordormis la nokton sur la profunda humo sub 
antikva arbo. Sam apud li estis malpli trankvila: li vekiĝis 
multfoje, sed neniam vidiĝis Golumo, kiu forŝteliĝis tuj, kiam 
la aliaj ekripozis. Ĉu li dormis izole en iu apuda truo, aŭ 
vagadis senripoze ŝtelire tra la nokto, tion li ne diris; sed li 
revenis ĉe la unua ekbrilo de taglumo, kaj vekis siajn 
kunulojn. 

— Necesas stariĝi, jes necesas! — li diris. — Longdistanco 
ankoraŭ irenda, suden kaj orienten. La hobitoj devas rapidi! 

Tiu tago pasis pli-malpli simile al la antaŭa tago, krom ke la 
silento ŝajnis pli profunda; la aero peziĝis, kaj komencis esti 
sufoke sub la arboj. Sentiĝis kvazaŭ tondro pretiĝus. Golumo 



ofte paŭzis, snufante la aeron, kaj poste li murmuradis al si 
kaj urĝis ilin pli rapidi. 

Fine de la tria stadio de ilia taga marŝo, kiam la posttagmezo 
ekvelkis, la arbaro apertiĝis, kaj la arboj iĝis pli grandaj kaj 
pli disigitaj. Grandaj ileksoj kun ega ĉirkaŭmezuro staris 
malhelaj kaj solenaj en larĝaj maldensejoj, kun jen kaj jen 
inter ili fraksenoj aĝoblankaj, kaj gigantaj kverkoj ĝuste 
elpuŝantaj siajn brunverdajn sprosojn. 

Ĉirkaŭ tiuj etendiĝis longaj gazonoj da verda herbo 
makulitaj je kelidonioj kaj anemonoj, blankaj kaj bluaj, nun 
falditaj por dormo; kaj estis akreoj plenplenaj je I' folioj de 
arbaraj hiacintoj: jam ties glataj sonoriltigoj trapuŝis sin tra 
la humo. Neniu vivanto, ĉu besta ĉu birda, estis videbla, sed 
en tiuj apertaj lokoj Golumo ektimis, kaj ili marŝis nun 
singarde, hastante de unu longa ombro al alia. 

La lumo rapide velkis, kiam ili alvenis la arbarofinon. Tie ili 
sidiĝis sub maljuna tuberoza kverko, kiu sendis siajn 
radikojn tordiĝantajn kiel serpentoj suben laŭ diseriĝa 
teramaso. Antaŭ ili kuŝis profunda malklara valo. Aliflanke la 
arbaro denove densiĝis, blua kaj griza sub la malvigla 
vespero, kaj marŝis plu suden. Dekstre ardis la Montoj de 
Gondoro, forege en la okcidento, sub fajrmakula ĉielo. 
Maldekstre kuŝis mallumo: la altegaj muroj de Mordoro; kaj 
el tiu mallumo venis la longa valo, subiranta laŭ fendaĵo 
ĉiam pli larĝa al Anduino. Ĉe ties fundo fluis hasta rivereto: 
Frodo povis aŭdi ties ŝtonozan voĉon supreniĝanta tra I' 
silento; kaj apude sur la proksima flanko, vojo serpentumis 
suben kvazaŭ pala rubando, malsupren al malvarmaj grizaj 
nebuletoj, kiujn tuŝis neniu ekbrilo de sunsubiro. Tie ŝajnis al 
Frodo, ke li vidas malproksime, flosantaj kvazaŭ surombreca 
maro, la altajn malklarajn pintojn kaj rompitajn pinaklojn de 
malnovaj turoj forlasitaj kaj malhelaj. 



Li turniĝis al Golumo. 

— Ĉu vi scias, kie ni estas? 

— Jes, mastro. Lokoj danĝeraj. Tio estas la vojo de la Turego 
de la Luno, mastro, malsupren ĝis la ruiniĝinta urbo sur la 
bordoj de I' rivero. La ruiniĝinta urbo, jes, loko tre fia, plena 
de malamikoj. Ni devis ne akcepti la konsilon de la homoj. La 
hobitoj deviis longe de 1' ĝusta vojo. Necesas iri jam 
orienten, tien supre. — Li gestis per sia maldikega brako al la 
malhelaj montoj. — Kaj ni ne povas uzi ĉi tiun vojon. Ho ne! 
Krueluloj venas ĉi-voje, suben de la Turego. 

Frodo rigardis malsupren al la vojo. Ĉiuokaze nenio moviĝis 
sur ĝi nuntempe. Gi aspektis soleca kaj forlasita, fluanta 
suben al la malplenaj ruinaĵoj en la nebuleto. Sed en la aero 
estis sento malica, kvazaŭ efektive tien-reen pasus aĵoj, 
kiujn okuloj ne povas vidi. Frodo ektremegis ree rigardante 
al la foraj pinakloj, jam malaperantaj en la nokton, kaj la 
bruo de la akvo ŝajnis malvarma kaj kruela: la voĉo de 
Morgulduino, la poluita rojo, kiu fluis el la Valo de la 
Fantomoj. 

— Kion ni faru? — li diris. — Ni marŝis longe kaj diste. Ĉu ni 
serĉu iun lokon en la arbaro, kie ni povos kuŝi kaŝite? 

— Ne valoras kaŝiĝi en la mallumo, — diris Golumo. — Guste 
tage la hobitoj devos kaŝiĝi, jes tage. 

— Ho ne! — diris Sam. — Ni devas ripozi iomete, eĉ se ni 
leviĝos ree meznokte. Tiam restos ankoraŭ horoj da 
mallumo, sufiĉe da tempo por ke vi konduku nin dum longa 
marŝo, se vi konas la vojon. 

Golumo malvolonte konsentis, kaj li returniĝis al la arboj, 
celante orienten dum kelka tempo laŭlonge de la ĉifonaj 
arbarorandoj. Li rifuzis ripozi sur la tero tiel proksime al la 



malica vojo, kaj post kelka debato ili ĉiuj grimpis al la 
disbranĉiĝo de granda verda kverko, kies dikaj branĉoj kune 
saltantaj de la trunko liveris konvenan kaŝlokon kaj sufiĉe 
komfortan rifuĝejon. Noktiĝis kaj fariĝis tute senlume sub la 
baldakeno de la arbo. Frodo kaj Sam trinkis iomete da akvo 
kaj manĝis iom da pano kaj sekigitaj fruktoj, sed Golumo tuj 
kuntiriĝis kaj ekdormis. La hobitoj ne fermis siajn okulojn. 

Verŝajne estis iom post la noktomezo, kiam Golumo vekiĝis: 
ili subite konsciiĝis pri liaj palaj okuloj senpalpebre brilantaj 
al ili. Li aŭskultis kaj snufis, kio ŝajnis, kiel ili pli frue 
konstatis, lia kutima metodo malkovri la horon de la nokto. 

— Ĉu ni ripozis? Ĉu ni bele dormis? — li diris. — Ni iru! 

— Nek tio, kaj nek alio, — graŭlis Sam. — Sed ni iros se 
necese. Golumo tuj desaltis de la arbobranĉoj kvarpieden, 
kaj la hobitoj sekvis pli malrapide. 

Tuj kiam ili descendis, ili ree pluiris gvidate de Golumo, 
orienten, supren laŭ la malhela dekliva tereno. Malmulton ili 
povis vidi, ĉar la nokto estis nun tiel profunda, ke ili apenaŭ 
konsciis pri la tigoj de I' arboj antaŭ ol stumbli kontraŭ ilin. 
La tero iĝis pli malglata kaj marŝado estis pli malfacila, sed 
Golumo ŝajnis neniel ĝenata. Li kondukis ilin tra densejoj kaj 
rubusdezertoj; foje ĉirkaŭ la randon de profunda fendaĵo aŭ 
malhela ŝakto, foje suben en nigrajn arbustkaŝitajn kavojn 
kaj denove elen; sed kiam foje ili iris iomete suben, ĉiam la 
aliflanka deklivo estis pli longa kaj pli kruta. Ili daŭre 
supreniris. Ĉe la unua haltejo ili retrorigardis, kaj ili povis 
malklare percepti la supraĵojn de 1' arbaro, kiun ili postlasis, 
kuŝantajn kiel vasta densa ombro, nokton pli malhelan sub 
la malhela malplena ĉielo. Ŝajnis troviĝi granda nigreco 
baŭmanta malrapide el la oriento vorante la malfortajn 
malklarajn stelojn. Pli poste la sinka luno eskapis el la 
ĉasantaj nuboj, sed ĝin ĉirkaŭringis malsaneca flava helo. 



Finfine Golumo turnis sin al la hobitoj. 


— Tago baldaŭ, — li diris. — La hobitoj devas hasti. Ne 
sendanĝeras resti eksterŝirme en tiuj ĉi lokoj. Hastu! 

Li rapidigis siajn paŝojn, kaj ili sekvis lin lace. Baldaŭ ili 
komencis suprengrimpi surgrandan teramason. Plejparte 
ĝin kovris densa kreskaĵo de uleksoj kaj mirteloj, kaj malaltaj 
fortikaj dornejoj, kvankam ie-tie apertis maldensejoj, cikatroj 
de lastatempaj fajroj. La uleksoj plioftiĝisju pli ili 
proksimiĝis al la suprejo; tre maljunaj kaj altaj ili estis, 
magraj kaj krurecaj sube sed dikaj supre, kaj jam elmetis 
flavajn florojn, kiuj ekbriletis en la mallumo kaj dissendis 
malfortan dolĉan odoron. Tiom altaj estis la pikaj densejoj, 
ke la hobitoj povis marŝi senkliniĝe sub ili, trapasante 
longajn sekajn koridorojn tapiŝitajn de profunda pika humo. 

Ĉe la fora rando de tiu ĉi teramaso ili ĉesigis sian marŝadon 
kaj rampis kaŝiĝe sub implikitan nodaĵon de dornoj. Iliaj 
torditaj branĉoj, kliniĝantaj al la tero, estis superŝutitaj de 
grimpa labirinto da maljunaj sovaĝaj rozujoj. En la profunda 
interno troviĝis kavo, kun traboj el mortaj branĉoj kaj 
rubusoj, kaj tegmentita de 1' unuaj folioj kaj sprosoj de I' 
printempo. Tie ili kuŝis kelkan tempon, ankoraŭ tro lacaj por 
manĝi; kaj trarigardante la truojn en la kovraĵo ili atendis la 
malrapidan tagiĝon. 

Sed tago ne venis, nur morta bruna krepusko. En la oriento 
estis malhela ruĝa ardo sub la malalta nubaro: tio ne estis 
ruĝo aŭrora. Trans la dissternitaj terenoj interaj, la montoj de 
Efelo Duad malserene rigardis al ili, nigraj kaj senformaj 
sube, kie la nokto densis kaj ne forpasis, dum supre la 
dentecaj pintoj kaj eĝoj siluetis dure kaj minace antaŭ la 
fajra ardo. Fore dekstre elstaris granda ŝultro de la montaro, 
malhela kaj nigra inter la ombroj, puŝiĝante okcidenten. 



— Laŭ kiu vojo ni iros de ĉi tie? — demandis Frodo. — Ĉu tio 
estas la enirejo de... de la Morgula Valo, tie malproksime 
post tiu nigra maso? 

— Ĉu necesas jam pensi pri tio? — diris Sam. — Verŝajne ni 
ne plu moviĝos dum la nuna tago, se entute temas pri tago, 
ĉu? 


— Eble ne, eble ne, — diris Golumo. — Sed ni devos baldaŭ 
iri al la Krucvojo. Jes, al la Krucvojo. Jen tie estas la vojo, jes, 
mastro. 

La ruĝa ardo super Mordoro formortis. La krepusko 
profundiĝis, dum grandaj vaporoj leviĝis en la oriento kaj 
rampis super ili. Frodo kaj Sam manĝis iomete kaj poste 
kuŝiĝis, sed Golumo estis malripozema. Li rifuzis manĝi el 
ilia nutraĵo, sed li trinkis iomete da akvo kaj poste 
ĉirkaŭrampadis sub la arbustoj, snufante kaj murmurante. 
Poste subite li malaperis. 

— Iras ĉasi, supozeble, — diris Sam kaj oscedis. Estis lia vico 
dormi la unua, kaj li baldaŭ profundiĝis en sonĝon. Li 
supozis sin denove en la Bag-Enda ĝardeno serĉante ion; 
sed sur lia dorso estis peza tornistro, kiu devigis lin kliniĝi. 
Ĉio ŝajnis tute loloplena kaj fetora, kaj dornoj kaj filikoj 
invadas la bedojn proksime al la malsupra heĝo. 'Tasko por 
mi, mi tion vidas; sed mi tiom lacas, — li ripetadis. Baldaŭ li 
rememoris, kion li serĉas. — Mia pipo!” — li diris, kaj ĝuste 
tiam li vekiĝis. 

— Stultulo! — li diris al si, malfermante siajn okulojn kaj 
scivolante, kial li kuŝas sub la heĝo. — Gi estas en via 
tornistro la tutan tempon! — Poste li konstatis, unue, ke la 
pipo eble troviĝas en lia tornistro, sed pipherbon li 
malhavas, kaj poste ke li estas centojn da mejloj de Bag- 
Endo. Li sidiĝis rekte. Ŝajnis preskaŭ mallume. Kial lia 



mastro permesis, ke li pludormu ekstervice, plu ĝis la 
vespero? 

— Ĉu vi ne dormis, sinjoro Frodo? — li diris. — Kioma horo 
estas? Ŝajnas malfrue! 

— Ne tiel, — diris Frodo. — Sed la tago malheliĝis anstataŭ 
heliĝi: pli kaj pli malheliĝas. Laŭ mia scio ankoraŭ ne estas 
tagmezo, kaj vi dormis nurĉirkaŭ tri horojn. 

— Kio okazas, mi scivolas? — diris Sam. — Ĉu ŝtormo venas? 
Se jes, ĝi estos la plej terura iam spertita. Mi volas, ke ni estu 
en profunda truo, ne nur haltigitaj sub heĝo. — Li aŭskultis. 

— Kio estas tio? Ĉu tondro, tamburoj, aŭ kio ĝi estas? 

— Mi ne scias, — diris Frodo. — Gi daŭras jam sufiĉe longe. 
Foje la tero ŝajnas tremo, foje ŝajnas, ke tio estas batado de 
la peza aero en I' oreloj. 

Sam ĉirkaŭrigardis. 

— Kie estas Golumo? — li diris. — ĉu li ankoraŭ ne revenis? 

— Ne, — diris Frodo. — Malestis signoj kaj sonoj de ii. 

— Nu, mi ne povas toleri lin, — diris Sam. — Fakte, mi 
neniam kunprenis ion dumvojaĝe, kion mi malpli bedaŭrus 
perdi. Sed tipe de li estus, se post lia multhora akompano li 
nun perdiĝus, ĝuste kiam ni plej bezonas lin, nome, se li iam 
utilos al ni, kion mi dubas. 

— Vi forgesis pri la marĉejo, — diris Frodo. — Mi esperas, ke 
nenio malbona okazis al li. 

— Kaj mi esperas, ke li ne pretigas trukojn. Kaj ĉiuokaze mi 
esperas, ke li ne trafos en alies manojn, por tiel diri. Ĉar se 
tio okazus, ni baldaŭ sidus en kaĉo. 



Tiumomente aŭdiĝis denove tambureca subbruo, jam pli 
laŭta kaj pli profunda. La tero ŝajnis tremi sub iliaj piedoj. 

— Mi opinias, ke ni jam sidas en kaĉo, — diris Frodo. — Mi 
timas, ke nia vojaĝo proksimiĝas al la fino. 

— Eble, — diris Sam; — sed dum oni vivas, ne mankas 
espero, kutimis diri mia Avulo, kaj necesas manĝaĵo, li 
plejofte aldonis. Manĝu iom, sinjoro Frodo, kaj poste dormu 
iom. 

La posttagmezo, kiel Sam supozis ĝin nomenda, pasadis. 
Elrigardante el la kaŝejo li povis vidi nur grizbrunan 
senombran mondon, velkantan malrapide al anonima 
senkolora morno. Estis sufoke sed ne varme. Frodo dormis 
malkviete, turniĝante kaj tordiĝante kaj foje murmurante. 
Dufoje Sam ŝajnis aŭdi lin prononci la nomon Gandalfo. La 
tempo ŝajnis treniĝi senfine. Subite Sam aŭdis siblon 
malantaŭ si, kaj jen aperis Golumo kvarpiede, gvatante ilin 
per ekbrilaj okuloj. 

— Vekiĝu, vekiĝu! Vekiĝu, dormemuloj! — li flustris. 

— Vekiĝu! La tempo urĝas. Ni devas iri, jes, ni devas iri tuj. 
La tempo urĝas! 

Sam rigardis lin suspekteme: li ŝajnis timigita aŭ ekscitita. 

— Ĉu iri nun? Kian trukon vi kovas? Ankoraŭ ne estas la 
ĝusta horo. Ne povas esti eĉ la tetrinka horo, almenaŭ ne en 
decaj lokoj, kie tetrinka horo ekzistas. 

— Stulte! — siblis Golumo. — Ni estas ne en decaj lokoj. 
Tempo ekmankas, jes, rapide forpasas. La tempo urĝas. Ni 
devas iri. Vekiĝu, mastro, vekiĝu! — Li palpskuis Frodon; kaj 
Frodo, konsterne vekite, sidiĝis subite kaj kaptis lian brakon. 
Golumo abrupte sin liberigis kaj retroiris. 



— Oni ne devas stulti, — li siblis. — Ni devas iri. La tempo 
urĝas! Nenion plian ili sukcesis eligi el li. Kie li estis, kaj kion 
li supozis pretiĝanta kaj hastiginta lin, li rifuzis diri. Sam 
estis plena je suspektemo kaj tion vidigis; sed Frodo neniun 
indikon vidigis pri tio, kio trapasas lian menson. Li suspiris, 
surdorsigis sian tornistron, kaj pretiĝis eliri en la mallumon 
ĉiam plifortiĝantan. 

Tre kaŝiĝeme Golumo gvidis ilin malsupren laŭ la deklivo, 
laŭeble utiligante kovrejojn, kaj kurante, klinite preskaŭ 
ĝistere, trans lokojn apertajn; sed la lumo estis jam tiel 
malhela, ke eĉ akrokula sovaĝa besto apenaŭ povus vidi la 
hobitojn, kapuĉitajn, en iliaj grizaj manteloj, nek aŭdi ilin 
marŝantajn tiel singarde, kiel kapablastiuj etuloj. Sen krako 
de branĉeto aŭ siblo de folio ili preterpasis kaj malaperis. 

Dum ĉirkaŭ unu horo ili pluiris, silente, spalire, deprimitaj 
pro la morno kaj kompleta senmovo de la tereno, kiun 
rompis nur de tempo al tempo mallaŭta tondrobruo 
malproksime aŭ tamburado en iu monteta kavaĵo. Suben de 
sia kaŝloko ili iris, kaj poste, turniĝinte suden, ili direktiĝis 
laŭ la plej rekta vojo, kian povis trovi Golumo tra longa 
malglata deklivo, kiu kliniĝis supren al la montoj. Baldaŭ, ne 
tre fore, ili vidis arbaran zonon baŭmantan kvazaŭ nigra 
muro. Kiam ili proksimiĝis, ili konstatis, ke la arboj estis 
grandaj, ŝajne tre antikvaj, kaj ankoraŭ tre altaj, kvankam 
iliaj supraĵoj estis nudaj kaj rompitaj, kvazaŭ tempestoj kaj 
fulmoj trabruus ilin, sed malsukcesis mortigi ilin aŭ skui 
iliajn profundegajn radikojn. 

— La Krucvojo, jes, — flustris Golumo, la unuaj parolitaj 
vortoj, de kiam ili forlasis sian kaŝlokon. — Ni devas iri tien. 

— Turninte sin orienten, li gvidis ilin supren laŭ la deklivo; 
kaj tiam subite jen ĝi estis antaŭ ili: la vojo suden, 
serpentumanta ĉirkaŭ la eksteraj randoj de la montoj, ĝis 
baldaŭ ĝi plonĝis en la grandan ringon de arboj. 



— Tiu ĉi estas la sola vojo, — flustris Golumo. — Neniuj padoj 
post la ŝoseo. Neniuj padoj. Ni devas iri al la Krucvojo. Sed 
rapidu! Estu silentaj! 

Tiel ŝtelire, kiel skoltoj en malamika bivako, ili kaŝiris suben 
al la vojo, kaj ŝteliris laŭ ĝia okcidenta rando sub la ŝtonoza 
teramaso, grizaj kiel la ŝtonoj kaj silentpiedaj kiel ĉasantaj 
katoj. Fine ili atingis la arbojn, kaj trovis, ke ili staras en 
granda sentegmenta ringo, meze aperta al la sombra ĉielo; 
kaj la spacoj inter aliaj trunkegoj similis al malhelaj arkaĵegoj 
de ruiniĝinta halo. Guste en la centro renkontiĝis kvar vojoj. 
Malantaŭ ili troviĝis la vojo al Moranono; antaŭ ili ĝi eliris 
denove al sia longa vojado suden; dekstre la vojo el malnova 
Osgiliado alvenis grimpe, kaj, transirinte, forpasis orienten 
en la mallumon: la kvara vojo, la vojo irota de ili. 

Starante momente tie timoplena, Frodo konsciiĝis, ke brilas 
lumo; li vidis ĝin ardantan sur la vizaĝo de Sam apude. 
Turninte sin al ĝi, li vidis post arkaĵo de branĉoj la vojon al 
Osgiliado etendiĝanta preskaŭ tiel rekte kiel streĉita 
rubando suben, suben al la okcidento. Tie malproksime post 
malĝoja Gondoro jam ombre inundita la suno subiris, 
trovinte finfine la orlon de 1' granda malrapide ruliĝanta 
mortotuko de nuboj kaj falante kiel minaca fajraĵo al la 
ankoraŭ nemakulita maro. La mallonga ardo trafis enorman 
sidantan figuron, senmovan kaj solenan kiel la grandaj 
ŝtonaj reĝoj de Argonato. La jaroj estis maĉintaj ĝin, kaj 
perfortaj manoj difektis ĝin. Gia kapo mankis kaj surties 
loko estis moke starigita ronda krude ĉizita ŝtono, malzorge 
farbita per sovaĝaj manoj imite al rikana vizaĝo kun unusola 
ruĝa okulo meze de la frunto. Sur ĝiaj genuoj kaj la fortika 
seĝo, kaj ĉie sur la piedestalo estis sencelaj skribaĉaĵoj 
miksitaj kun la fiaj simboloj, kiujn uzas la larvopopolo de 
Mordoro. 



Subite, trafitan de la ebenaj radioj, Frodo vidis la kapon de I' 
maljuna reĝo: ĝi kuŝis forruliĝinte apud la vojo. 

— Vidu, Sam! — li kriis, paroligite de la konsterno. — Vidu! 

La reĝo havas denove kronon! 

La okuloj estis kavaj kaj la ĉizita barbo estis rompita, sed sur 
la alta severa frunto estis kronaĵo el arĝento kaj oro. Treniĝa 
plantaĵo kun floroj kiel blankaj steletoj ligis sin al la brovoj, 
kvazaŭ honorante la falintan reĝon, kaj en la fendaĵetoj de 
lia ŝtona hararo briletis flavaj sedoj. 

— IIi ne povos por ĉiam venki! — diris Frodo. Kaj tiam subite 
malaperis la mallonga ekvidaĵo. La suno subiris kaj 
malaperis, kaj kvazaŭ pro ŝutrofermo de lampo venis la 
nokto. 



8 


La Ŝtuparo de Cirito Ungol 

Golumo tiris la mantelon de Frodo kaj siblis pro timo kaj 
senpacienco. 

— Nepras foriri. Necesas ne stari ĉi tie. Rapidu! 

Malvolonte Frodo turnis sian dorson al la okcidento kaj 
sekvis, kiam lia gvidanto kondukis lin eksteren en la 
mallumon de la oriento. Ili forlasis la arboringon kaj ŝteliris 
sur la vojo al la montaro. Ankaŭ tiu vojo direktiĝis rekte dum 
kelka tempo, sed baldaŭ ĝi komencis forkurbiĝi suden, ĝis ĝi 
alvenis sub la rokŝultregon, kiun ili jam vidis de 
malproksime. Nigra kaj forpuŝa ĝi baŭmis super ili, pli 
malhela ol la malhela ĉielo malantaŭe. Krablante sub ĝia 
ombro la vojo pluiris, kaj ĉirkaŭinte ĝin saltis denove 
orienten kaj komencis supreniri krute. 

Frodo kaj Sam plandadis plu kun koroj malpezaj, ne plu 
kapablaj ĝeni sin pri sia endanĝereco. La kapo de Frodo estis 
klinita; lia ŝarĝo denove kurbigis lin. Tuj kiam la granda 
Krucvojo estis preterpasita, ĝia pezo, preskaŭ forgesita en 
Itilio, komencis ree plifortiĝi. Nun, sentante, ke la vojo 
krutiĝas antaŭ liaj piedoj, li rigardis lacege supren; kaj tiam 
li vidis ĝin, ĝuste kiel Golumo antaŭdiris: la urbon de la 
Ringofantomoj. Li kaŭris apud la ŝtonoza rando. 

Longdekliva valo, profunda ombrogolfo, retroiris foren en la 
montaron. Sur la alia flanko, iom distance inter la valaj 
brakoj, alte sur roka sidloko sur la nigraj genuoj de Efelo 
Duad, staris la muroj kaj turego de Minaso Morgul. Ĉio ĉirkaŭ 
ĝi estis malhela, tere kaj ĉiele, sed lumo ĝin banis. Ne la 
enkarcerigita lunlumo antaŭlonge verŝiĝinta tra la marmoraj 
muroj de Minaso Itil, Turego de la Luno, bela kaj disradia en 



kavaĵo de la montoj. Pli pala efektive ol la luno velkanta en 
iu eklipso estis ties lumo nun, flagranta kaj bloviĝanta kiel 
fetora elspiraĵo de putriĝo, kadavrolumo, lumo kiu nenion 
prilumis. Sur la muroj kaj turego vidiĝis fenestroj, kiel 
sennombraj nigraj truoj rigardantaj internen al malpleneco; 
sed la plej alta etaĝo de la turego turniĝis malrapide, jen laŭ 
unu direkto jen laŭ 1' alia, grandega fantoma kapo rikananta 
en la nokton. Momente la tri kunuloj staris tie, kuntiriĝinte, 
gapante supren per malvolontaj okuloj. Golumo la unua 
refortiĝis. Ree li urĝe tiris iliajn mantelojn, sed neniun vorton 
li elparolis. Li preskaŭ trenis ilin antaŭen. Ĉiu paŝo estis 
kontraŭvola, kaj la tempo ŝajnis malrapidigi sian pasadon, 
tiel ke dum la intervalo inter levo de piedo kaj ties remeto 
pasis minutoj de abomeno. 

Tiel ili alvenis malrapide al la blanka ponto. Tie la vojo, 
briletante malforte, transiris rojon meze de la valo, kaj 
pluiris, serpentumante malrekte supren al la pordo de I' 
urbo: nigra faŭko, kiu apertis en la ekstera cirklo de la 
nordaj muroj. Larĝaj ebenaĵoj kuŝis ambaŭrande de I' rojo, 
ombrecaj herbejoj plenaj je palaj blankaj floroj. Ankaŭ tiuj 
estis lumantaj, belaj tamen forme hidaj, kiel frenezaj figuroj 
en malkvieta sonĝo; kaj ili disblovis malfortan naŭzan 
tombodoron; putriĝa fetoro plenigis la aeron. De herbejo al 
herbejo traarkis la ponto. Figuroj staris tie ĉekape, lerte 
skulptitaj laŭ formoj homaj kaj bestecaj, sed ĉiuj koruptitaj 
kaj naŭzaj. La akvo fluanta sube silentis, kaj ĝi vaporis, sed 
la vaporo leviĝanta de ĝi, kirlanta kaj tordiĝanta ĉirkaŭ la 
ponton, estis mortige malvarma. Frodo sentis, ke liaj 
sentumoj vertiĝas kaj lia menso mallumiĝas. Tiam subite, 
kvazaŭ efikus iu forto alia ol la propra volo, li ekhastis 
ŝanceliĝe antaŭen, kun la palpaj manoj etenditaj kaj la kapo 
pendolanta de flanko al flanko. Sam kaj Golumo ambaŭ 
postkuris lin. Sam kaptis sian mastron per la brakoj, ĝuste 
kiam li stumblis kaj preskaŭ falis sur sojlo de la ponto. 



— Ne tiuvoje! Ne tiuvoje! — flustris Golumo, sed la spiro 
inter liaj dentoj ŝajnis traŝiri la pezan kvieton kiel fajfilo, kaj 
li kaŭris teren en teruro. 

— Staru firme, sinjoro Frodo! — murmuris Sam en I' orelon 
de Frodo. — Revenu! Ne tiuvoje. Golumo diras, ke he, kaj 
escepte mi konsentas kun li. 

Frodo pasigis la manon sur sia frunto kaj forŝiris siajn okulojn 
de la urbo sur la monteto. La luma turo fascinis lin, kaj li 
luktis kontraŭ deziro suprenkuri laŭ la brileta vojo al ĝia 
pordo. Finfine li pene returniĝis, kaj tion farinte li sentis ke la 
Ringo rezistas, tirante la ĉenon ĉirkaŭ lia kolo; kaj ankaŭ liaj 
okuloj, kiam li forrigardis, ŝajnis dum momento blindigitaj. 

La mallumo antaŭ li estis nepenetrebla. 

Golumo, rampante tere kvazaŭ timigita besto, jam estis 
malaperanta en la ombraĵon. Sam subtenante kaj gvidante 
sian stumblan mastron, sekvis lin laŭeble rapide. Ne 
malproksime de I' apuda bordo de I' rojo troviĝis breĉo en la 
ŝtonmuro apud la vojo. Tra tiu ili pasis, kaj Sam vidis, ke ili 
estas sur mallarĝa pado, kiu ekbrilis malforte komence, 
samkiel la ĉefvojo, ĝis grimpinte sur la herbejoj de venenaj 
floroj ĝi velkis kaj senlumiĝis, serpentumante malnete 
supren laŭ la nordaj flankoj de la valo. 

Laŭlonge de tiu pado la hobitoj plandumis unu apud la alia, 
nepovante vidi Golumon antaŭ si, krom kiam li sin turnis por 
fingrovoke instigi ilin. Tiam liaj okuloj briletis per lumo 
verda-blanka, eble spegulante la fian brilon de Morgulo, aŭ 
ĉendite de iu responda humoro interne. Pri tiu venena 
ekbrilo kaj pri la mallumaj okultruoj Frodo kaj Sam senĉese 
konsciis, re kaj re retrorigardante timplene trans la ŝultrojn 
kaj ĉiam denove trenante siajn okulojn al trovo de la 
senluma pado. Malrapide ili penis antaŭen. Dum ili altiĝadis 
super la fetoron kaj vaporojn de la venena rojo, ili spiris pli 



facile kaj iliaj kapoj klariĝis; sed nun iliaj membroj estis 
lacegaj, kvazaŭ ili marŝus la tutan nokton ŝarĝite, aŭ longe 
naĝadus kontraŭ peza akvofluo. Finfine ili ne povis pluiri 
senhalte. 

Frodo haltis kaj sidiĝis sur ŝtonon. Ili jam grimpis ĝis la supro 
de granda bulo de nuda monto. Antaŭ ili estis roko en 
valoflanko, kaj ĉirkaŭ ties supraĵo la vojo pluiris, ne pli ol 
larĝa breto kun abismo dekstre; trans la apikan sudan facon 
de la monto ĝi rampis supren, ĝis ĝi malaperis en la mallumo 
supre. 

— Mi devas ripozi iomete, Sam, — flustris Frodo. — Gi pezas 
sur min, knabo Sam, tre pezas. Mi scivolas kiom longe mi 
povos porti ĝin? Ĉiuokaze mi devas ripozi antaŭ ol ni risku 
nin surtion. — Li indikis la mallarĝan vojeton antaŭe. 

— Ĉit! ĉit! — siblis Golumo rapidante al ili. — Ĉit! — Liaj 
fingroj estis ĉebuŝe kaj li skuis urĝe la kapon. Tirante la 
manikon de Frodo, li indikis la padon; sed Frodo rifuzis 
moviĝi. 

— Ankoraŭ ne, — li diris, — ankoraŭ ne. — Laceco kaj pli ol 
laceco premis lin; ŝajnis kvazaŭ peza sorĉo efikus al li mense 
kaj korpe. — Mi devas ripozi, — li murmuris. 

Je tio la timo kaj konsterno de Golumo tiel fortiĝis, ke li 
denove parolis, siblante malantaŭ sia mano, kvazaŭ por 
forbari la bruon de nevidataj aŭskultantoj en la aero. 

— Ne ĉi tie, ne. Ne ĉi tie ripozi. Stultuloj! Okuloj povas vidi 
nin. Kiam ili alvenos la ponton, ili vidos nin. Venu for! 

Grimpu, grimpu! Venu! 

— Venu, sinjoro Frodo, — diris Sam. — Li pravas denove. Ni 
ne povas resti ĉi tie. 



— Bone, — diris Frodo per voĉo distanceca, kvazaŭ de iu 
parolanta duondorme. — Mi provos. — Lacege li stariĝis. 

Sed estis tro malfrue. Tiumomente la roko moviĝis kaj 
ektremis sub ili. La forta grumbla bruo, pli laŭta ol iam 
antaŭe, ruliĝis en la tero kaj eĥis en la montaro. Poste laŭ 
brula subito venis granda ruĝa flagro. Tre fore post la 
orientaj montoj ĝi saltis sur la ĉielon kaj plaŭdigis sur la 
minacajn nudojn karmezinon. En tiu valo de ombro kaj 
malvarma kruela lumo ĝi ŝajnis netolereble perforta kaj 
feroca. Ŝtonpintoj kaj firstoj kiel noĉitaj tranĉiloj elsaltis en 
gapa nigro antaŭ la suprentorenta flamo en Gorgoroto. Poste 
venis krakego de tondro. 

Kaj Minaso Morgul respondis. Vidiĝis flagro de brilegaj 
fulmoj: forkoj bluflamaj risortiĝis el la turego kaj el la 
ĉirkaŭaj montoj en la malafablajn nubojn. La tero ĝemis; kaj 
el la urbo leviĝis kriego. Miksite kun akraj altaj voĉoj kvazaŭ 
de predantaj birdoj, kaj la kriĉa henado de ĉevaloj freneze 
koleraj kaj timoplenaj, venis ŝira kriego, trema, rapide 
leviĝanta ĝis trapika tonalto ekster atingo de I' aŭdado. La 
hobitoj turniĝis ĝire tiudirekten, kaj ĵetis sin teren, kovrante 
permane la orelojn. 

Kiam ĉesis la terura kriego, retrofalanta per longa naŭzega 
veo ĝis silento, Frodo malrapide levis sian kapon. Trans la 
mallarĝa valo, nun preskaŭ egalnivela kun liaj okuloj, la 
muroj de I' malica urbo staris, kaj ĝia kaverneca pordo, 
formita kvazaŭ malfermita buŝo kun brilaj dentoj, gapis 
malfermite. Kaj tra tiu pordo eliris armeo. 

Tiu tuta amaso estis vestita zibele, nigre kiel la nokto. 
Kontraŭ la palaj muroj kaj la luma pavimo de la vojo Frodo 
povis vidi ilin, vicon post vico de etaj nigraj figuroj, kiuj 
marŝis rapide kaj silente, elpasantaj laŭ senfina fluo. Antaŭ 
ili iris granda rajdistaro moviĝante kiel ordaj ombroj, kaj 



ĉekape de ili estis unu pli granda ol ĉiuj ceteraj: rajdanto 
tute nigra, krom ke sur la kapuĉita kapo li portis kronsimilan 
kaskon, kiu flagris per danĝera lumo. Nun li proksimiĝis al la 
ponto sube, kaj la gapaj okuloj de Frodo sekvis lin, 
nekapablaj palpebrumi aŭ forturniĝi. Ĉu tie ne estis la 
Mastro de 1' Naŭ Rajdantoj, reveninta al la tero por konduki 
sian fian armeon en batalon? Tie, jes efektive tie estis la 
marasma reĝo, kies frida mano vundis la Ringoportanton per 
la mortiga tranĉilo. La malnova vundo pulsis dolore kaj 
granda frostiĝo disvastiĝis al la koro de Frodo. 

Ĝuste kiam trapikis lin tiuj pensoj per timego kaj tenis lin 
ligita kvazaŭ pro sorĉo, subite haltis la Rajdanto, rekte antaŭ 
la enirejo de la ponto, kaj post li la tuta amaso staris 
senmove. Sekvis paŭzo, kompleta silento. Eble la Ringo 
alvokis la Fantommastron, kaj momente li estis perturbita, 
sentante iun alian potencon interne de sia valo. Tien kaj tien 
ĉi turniĝis la malhela kapo kaskita kaj kronita je timo, 
esplorante la ombrojn persiaj nevideblaj okuloj. Frodo 
atendis, kiel birdo pro proksimiĝo de serpento, ne kapabla 
moviĝi. Kaj dum li atendis, li sentis, pli urĝan ol iam ajn 
antaŭe, la ordonon, ke li surmetu la Ringon. Kvankam forta 
kiel neniam estis la premo, li jam ne sentis emon cedi al ĝi. 

Li sciis, ke la Ringo perfidos lin, kaj ke li ne posedas, eĉ se li 
surmetus ĝin, la potencon fronti al la Morgula reĝo 
— ankoraŭ ne. Jam ne plu estis respondo al tiu ordono en lia 
propra volo, kvankam ĝi estis senespere timigita, kaj li sentis 
sur si nur batadon de forta potenco de ekstere. Tiu kaptis 
lian manon, kaj dum Frodo mense rigardis, ne volante tion 
sed provizore retenite (kvazaŭ li rigardus iun malnovan 
rakonton malproksiman), ĝi movis la manon colon post colo 
al la ĉeno ĉirkaŭ lia kolo. Tiam lia propra volo ekvigliĝis; 
malrapide ĝi devigis la manon reiri kaj serĉi ion alian, ion 
kaŝitan apud lia brusto. Malvarma kaj malmola ĝi ŝajnis, 
kiam lia kroĉo ekprenis ĝin: la flakoneton de Galadriela, tiom 
longe valoritan, kaj preskaŭ forgesitan ĝis tiu horo. Kiam li 



tuŝis ĝin, dum kelka tempo ĉia pensado pri la Ringo estis 
forbarita de lia menso. Li suspiris kaj klinis la kapon. 

Tiumomente la Fantomreĝo turnis sin, spronis sian ĉevalon 
kaj rajdis trans la ponton, kaj lia tuta malhela armeo sekvis 
lin. Eble la elfaj kapuĉoj defiis liajn nevideblajn okulojn, kaj 
la menso de lia eta malamiko, refortigite, flankenturnis liajn 
pensojn. Sed li hastis. Jam la horo sonoris, kaj ordonite de sia 
granda Mastro li devis marŝi milite en la okcidenton. 

Baldaŭ li forpasis, kiel ombro en ombron, laŭ la serpentuma 
vojo, kaj daŭre post li transiris la ponton la nigraj vicoj. Tiel 
granda armeo neniam eliris el tiu valo post la tagoj de 1' 
potenco de Isilduro; neniu amaso tiel danĝera kaj armile 
forta ĝis nun atakis la travadejon de Anduino; kaj tamen ĝi 
estis nur unu kaj ne la plej granda el la armeoj, kiujn 
Mordoro nun ekspedis. 

Frodo ekmoviĝis. Kaj subite lia koro turniĝis al Faramiro. “La 
ŝtormo finfine komenciĝis, — li pensis. — Tiu granda 
plenarmaĵo da lancoj kaj glavoj direktiĝas al Osgiliado. Ĉu 
Faramiro transiros ĝustatempe? Li antaŭvidis tion, sed ĉu li 
konis la horon? Kaj kiuj nun povas defendi la travadejojn, 
kiam venos la Reĝo de I' Naŭ Rajdantoj? Kaj aliaj armeoj 
venos. Mi tro malfruis. Ĉio estas perdita. Mi prokrastis 
survoje. Ĉio estas perdita. Eĉ se mia komisio plenumiĝos, 
neniu ajn iam scios. Al neniu mi povos raporti. Estos vane”. 
Venkite de malforteco li ekploris. Kaj daŭre la armeo de 
Morgulo transiris la ponton. Poste je granda distanco, kvazaŭ 
ĝi venus el memoroj pri la Provinco, iun sunluman 
frumatenon, kiam vokis la tago kaj pordo malfermiĝis, li 
aŭdis la voĉon de Sam: “Vekiĝu, sinjoro Frodo! Vekiĝu!” Se 
la voĉo aldonus: “Via matenmanĝo estas preta”, li apenaŭ 
surpriziĝus. Certe Sam urĝis. 


— Vekiĝu, sinjoro Frodo! Ili foriris. 



Aŭdiĝis malklara sonoro. La pordego de Minaso Morgul estis 
fermita. La lasta vico da lancistoj jam malaperis sur la vojo. 
La turego ankoraŭ rikanis transvale, sed la lumoj en ĝi 
forvelkis. La tuta urbo retrofalis en malhelan meditan 
ombrecon kaj silenton. Tamen ankoraŭ ĝi estis plena je 
gvatemo. 

— Vekiĝu, sinjoro Frodo! Ili foriris, kaj ankaŭ ni prefere iru. 
Ankoraŭ io vivas en tiu loko, io kun okuloj, aŭ vidanta 
menso, se vi komprenas min; kaj ju pli longe ni restados en 
unu loko, des pli baldaŭ ĝi malkovros nin. Ek al, sinjoro 
Frodo! 

Frodo levis sian kapon kaj stariĝis. Malespero ne forlasis lin, 
sed la malforteco forpasis. Li eĉ malgaje ridetis, sentante 
nun jam tiel klare, kiel antaŭ momento li sentis la malon, ke 
tion, kion li devos fari, li devos fari, se eble, kaj estas flanka 
afero, ĉu Faramiro, Aragorno, Elrondo, Galadriela, Gandalfo 
aŭ iu alia iam scios pri tio. Li kaptis sian bastonon per unu 
mano, la flakoneton per la alia. Kiam li vidis, ke la klara lumo 
jam ŝveliĝas tra liaj fingroj, li ŝovis ĝin en sian sinon kaj 
tenis ĝin kontraŭ sia koro. Poste turninte sin for de la urbo 
Morgulo, jam ne pli ol griza brilaĵeto aliflanke de la malhela 
abismo, li pretiĝis sekvi la vojon supren. 

Ŝajne Golumo forrampis laŭ la breto en la mallumon antaŭe, 
kiam malfermiĝis la pordego de Minaso Morgul, lasinte la 
hobitojn tie, kie ili kuŝis. Li nun revenis rampe kun klakantaj 
dentoj kaj klakigitaj fingroj. 

— Stulte! Malsaĝe! — li siblis. — Rapidu! Ili ne supozu, ke 
forpasis la danĝero. Gi ne forpasis. Rapidu! 

Ili ne respondis, sed ili sekvis lin sur la grimpan breton. Tiu 
malmulte plaĉis al ambaŭ ili, eĉ ne post frontado al tiomaj 
aliaj riskoj; sed ĝi ne longe daŭris. Baldaŭ la pado alvenis 



rondan angulon, kie denove elŝvelis montoflanko, kaj tie ĝi 
subite eniris mallarĝan aperturon en la roko. Ili atingis la 
unuan ŝtuparon, pri kiu Golumo parolis. La mallumo estis 
preskaŭ kompleta, kaj malmulton ili povisvidi post 
braketendo; sed la okuloj de Golumo brilis pale, plurajn 
futojn supre, kiam li returnis sin al ili. 

— Singarde! — li flustris. — ŝtupoj. Multaj ŝtupoj. Necesas 
singardi. 

Singardo certe necesis. Frodo kaj Sam komence malstreĉiĝis, 
havante jam muron ambaŭflanke, sed la ŝtuparo estis 
preskaŭ tiel kruta kiel eskalo, kaj dum ili grimpis ĉiam pli 
supren, ili pli kaj pli konsciiĝis pri la longa nigra forfalo 
malantaŭe. Kaj la ŝtupoj estis mallarĝaj, kun malegalaj 
interspacoj, kaj ofte trompaj: ili estis trivitaj kaj glataj 
ĉerande, kaj iuj estis rompitaj, kaj iuj fendiĝis pro surmetita 
piedo. La hobitoj baraktis pluen, ĝis fine ili kroĉiĝadis furioze 
fingre al la ŝtupoj antaŭ ili, kaj devigis siajn dolorajn 
genuojn kurbiĝi kaj rektiĝi; kaj ĉiam, dum la ŝtuparo tranĉis 
vojon pli profunden en la apikan monton, la rokmuroj leviĝis 
pli kaj pli alte super iliaj kapoj. 

Finfine, ĝuste kiam iii sentis, ke ili kapablas nenion pli toleri, 
ili vidis la okulojn de Golumo subenrigardi al ili. 

— Ni jam grimpis, — li flustris. — L' unua ŝtuparo jam eksas. 
La lertaj hobitoj grimpistiel alten, tre lertaj hobitoj. Nur 
kelkaj pliaj ŝtupetoj kaj finite, jes. 

Kapkirliĝa kaj tre laca Sam kun Frodo en sekvo laŭrampis la 
lastan ŝtupon, kaj tie ili sidiĝis frotante siajn krurojn kaj 
genuojn. Ili troviĝis en profunda malhela trapasejo, kiu 
ŝajnis plu supreniri antaŭ ili, kvankam malpli krute kaj 
senŝtupe. Golumo ne permesis, ke ili ripozu longe. 



— Estas ankoraŭ unu ŝtuparo, — li diris. — ŝtuparo multe pli 
longa. Ripozu kiam ni atingos la supron de 1' proksima 
ŝtuparo. Ankoraŭ ne. 

Sam ĝemis kaj demandis: 

— ĉu pli longa, vi diris? 

— Jes, jess, pli longa, — diris Golumo. — Sed ne tiom 
malfacila. La hobitoj jam grimpis la Rektan Ŝtuparon. Poste 
venas la Serpentuma Ŝtuparo. 

— Kaj kio poste? — demandis Sam. 

— Ni vidos, — diris Golumo mallaŭte. — Ho jes, ni vidos! 

— Al mi ŝajnas, ke vi diris, ke troviĝas tunelo, — diris Sam. 

— Ĉu ne estas tunelo aŭ io trairota? 

— Ho jes, troviĝas tunelo, — diris Golumo. — Sed la hobitoj 
povos ripozi antaŭ ol provi ĝin. Se ili trapasos tiun, ili estos 
proksimaj al la supro. Tre proksimaj, se ili trapasos. Ho jes! 

Frodo tremetis. La grimpado ŝvitigis lin, sed li jam sentis sin 
malvarma kaj humida, kaj en la trapasejo estis frosta 
trablovo de la nevideblaj altaĵoj supre. Li stariĝis kaj skuis 
sin. 

— Nu, ni pluiru! — li diris. — Ĉi tie ne estas taŭga sidloko. 

La trapasejo ŝajnis etendiĝi tra mejloj, kaj ĉiam la frosta aero 
transfluis ilin, fortiĝante dum ilia progreso al malvarmega 
vento. La montoj ŝajnis klopodi persia venena spiro 
senkuraĝigi ilin, forturni ilin de 1' sekretoj de la altejoj, aŭ 
forblovi ilin en la mallumon malantaŭe. Ili nur konsciis, ke ili 
atingis la finon, kiam subite ne plu estis muro dekstre. Ili 
povis vidi nurtre malmulton. Grandaj nigraj senformaj 



amasoj kaj profundaj grizaj ombroj baŭmis antaŭ ili kaj 
ĉirkaŭ ili, sed de tempo al tempo malakra ruĝa lumo flagris 
supren sub la malalta nubaro, kaj momente ili konsciiĝis pri 
altaj pintoj, antaŭe kaj ambaŭflanke, kvazaŭ pilastroj 
apogantaj vastan subfleksiĝantan tegmenton. Ŝajnis, ke ili 
suprengrimpis multajn centojn da futoj sur larĝan breton. 
Klifo troviĝis maldekstre kaj abismo dekstre. 

Golumo gvidis ilin proksime laŭ la klifo. Provizore ili ne plu 
grimpis, sed la tereno estis jam pli malglata kaj danĝera en 
la mallumo, kaj troviĝis sur la vojo blokoj kaj buloj da falintaj 
ŝtonoj. Ilia irado estis malrapida kaj singardema. Kiom da 
horoj pasis, post kiam ili eniris la Morgulan Valon, nek Sarn 
nek Frodo povis plu diveni. La nokto ŝajnis senfina. 

Finfine ili denove konsciiĝis pri muro baŭmanta, kaj denove 
malfermiĝis antaŭ ili ŝtuparo. Denove ili haltis, kaj denove ili 
komencis grimpi. La supreniro estis longa kaj laciga; sed tiu 
ĉi ŝtuparo ne fosis en la montflankon. Ĉi tie la grandega 
klifsurfaco kliniĝis malantaŭen, kaj la pado serpentume 
kurbiĝis tien-reen sur ĝi. Unuloke ĝi flankiĝis dekstren al la 
rando de I' malhela abismo, kaj Frodo ekrigardante suben 
vidis sub si kiel vastan profundan ŝakton la grandan ravinon 
kape de la Morgula Valo. En ties profundo ekbrilis kvazaŭ 
lumbrika fadeno la fantoma vojo de la mortinta urbo ĝis la 
Sennoma Pasejo. Li haste forturnis sin. 

Pluen kaj supren la ŝtupvojo kurbis kaj rampis, ĝisfine per 
lasta etendiĝo mallonga kaj rekta ĝi elrampis sur alian 
nivelon. La pado estis forturniĝinta de la ĉefa trapasejo en la 
granda ravino, kaj ĝi nun sekvis sian propran danĝeran 
vojon sube de malpli granda fendejo inter la pli altaj 
regionoj de Efelo Duad. Malklare la hobitoj povis vidi altajn 
pilierojn kaj akrangulajn pinaklojn el ŝtono ambaŭflanke, 
inter kiuj estis grandaj fendaĵoj kaj dissplitaĵo el ŝtono pli 
nigraj ol la nokto, kies forgesitaj vintroj jam delonge maĉis 



kaj ĉizelis la sensunan ŝtonon. Kaj nun la ruĝa lumo sur la 
ĉielo ŝajnis pli forta; kvankam ili ne povis scii, ĉu terura 
mateno efektive venas al tiu ĉi ombra loko, aŭ ĉu ili vidas 
nur la flamon de ia granda perfortaĵo de Saŭrono dum la 
turmentado de Gorgoroto transmontare. Antaŭ si, tre 
malproksime kaj ankoraŭ tre alte super si, Frodo 
suprenrigardante vidis, laŭ sia supozo, la veran verton de tiu 
ĉi malfacilega vojo. Antaŭ la malafabla ruĝo de 1' orienta 
ĉielo estis vidigita fendego sur la plej supra firsto, malvasta, 
profunde elmordita interdu nigraj ŝultroj; kaj surambaŭ 
ŝultroj estis po korno el ŝtono. 

Li paŭzis kaj rigardis pli atente. La korno maldekstra estis 
alta kaj svelta; kaj en ĝi flamis ruĝa lumo, aŭ eble la ruĝa 
lumo en la lando transa brilis tra truo. Li nun vidis, ke tio 
estas nigra turego ŝvebanta super la fora pasejo. 

— Al mi ne plaĉas ties aspekto! — diris Sam. — Do tiu ĉi via 
sekreta vojo estas finfine gardata, — li graŭlis, sin turninte al 
Golumo. — Kiel vi la tutan tempon sciis, supozeble? 

— Ĉiuj vojoj estas gardataj, jes, — diris Golumo. 

— Kompreneble tiel. Sed la hobitoj devos provi iun vojon. Tiu 
vojo eble estas malplej gardata. Eble ili ĉiuj foriris al granda 
batalo, eble! 

— Eble, — gruntis Sam. — Nu, ĝi ŝajnas ankoraŭ tre 
malproksima kaj longa vojo supren, ĝis ni alvenos tien. Kaj 
troviĝas ankoraŭ la tunelo. Mi opinias, ke nun vi devus 
ripozi, sinjoro Frodo. Mi ne scias, kioma horo tage aŭ nokte 
estas, sed ni vojaĝas seninterrompe dum horoj kaj horoj. 

— Jes, ni devas ripozi, — diris Frodo. — Ni trovu iun angulon 
for de la vento kaj renovigu nian forton por la lasta etapo. 

Ĉartia li supozis ĝin. La teruraĵoj de la lando post ĝi kaj la 
tiea farotaĵo, ŝajnis malaktualaj, ankoraŭ tro foraj por ĝeni 



lin. Lia tuta menso direktiĝis al trairo aŭ transiro de tiuj 
nepenetreblaj muro kaj gardado. Se nur li faras tiun 
neeblaĵon, poste iel la komisio estus plenumota, aŭ tiel 
ŝajnis al li dum tiu malhela horo de laceco, ankoraŭ penante 
en la ŝtonaj ombroj sub Cirito Ungol. 

En malluma fendo inter du grandaj rokpilastroj ili sidiĝis: 
Frodo kaj Sam iom interne, kaj Golumo kaŭris surtere 
proksime al la elirejo. Tie la hobitoj englutis tion, kion ili 
supozis la lasta manĝo antaŭ la descendo en la Sennoman 
Landon, eble la lasta manĝo, kiun ili iam manĝos kune. lom 
el la nutraĵo de Gondoro ili konsumis, kaj oblatojn el la elfa 
vojpano, kaj ili iom trinketis. Sed pri la akvo ili konservemis 
kaj prenis nur sufiĉe por malseketigi siajn sekajn buŝojn. 

— Mi scivolas, kiam ni denove trovos akvon? — diris Sam. 

— Sed supozeble tie transe ili ankaŭ trinkas, ĉu? Orkoj 
trinkas, ĉu ne? 

— Jes, ili trinkas, — diris Frodo. — Sed ni ne parolu pri tio. Tia 
trinkaĵo ne taŭgas por ni. 

— Sekve tiom pli necesas plenigi niajn akvujojn, — diris 
Sam. — Sed ĉi tie ne estas akvo: nek bruon nek tinton mi 
aŭdis. Kaj ĉiuokaze Faramiro diris, ke ni trinku neniom da 
akvo en Morgulo. 

— Neniu akvo fluanta el Imlado Morgul, estis liaj vortoj, 

— diris Frodo. — Ni jam ne estas en tiu valo, kaj se ni trovus 
fonton, tiu fluus en ĝin sed ne el ĝi. 

— Mi ne fidus al ĝi, — diris Sam, — ne ĝis mi mortus pro 
soifo. Tiu ĉi loko sentiĝas mise. — Li snufis. — Kaj odorante, 
mi konjektas. Ĉu vi rimarkas tion? Stranga odoro, premaera. 
Mi ne ŝatas ĝin. 



— Tute nenion mi ŝatas ĉi tie, — diris Frodo, — nek ŝtupon 
nek ŝtonon, nek spiron nek oston. Tero, aero kaj akvo ĉiuj 
ŝajnas malbenitaj. Sed tien kondukas nia vojo. 

— Jes, tio estas vera, — diris Sam. — Kaj ni tute ne estus ĉi 
tie, se ni scius pli pri la loko antaŭ ol ni ekvojaĝis. Sed 
supozeble okazas ofte tiel. La bravaĵoj en la malnovaj 
rakontoj kaj kantoj, sinjoro Frodo: aventuroj mi kutime nomis 
ilin. Mi kutimis pensi, ke tiuj estas aferoj, kiujn la mirindaj 
personoj en la rakontoj eliris serĉi, ĉar ili deziris ilin, ĉar ili 
estis stimulaj kaj la vivo estis iom malvigla, speco de sporto, 
kiel oni povus diri. Sed ne estas tiel en la rakontoj vere 
gravaj, nek en tiuj, kiuj restas en la menso. Personoj ŝajnis 
nur hazarde trafi ilin, kutime tien kondukis ilia vojo, kiel vi 
esprimis tion. Sed mi supozas, ke ili disponis multajn 
eblecojn, kiel ni, por retroiri, sed tion ne faris. Kaj se ili farus, 
ni tion ne scius, ĉar ili estus forgesitaj. Ni aŭdas pri tiuj, kiuj 
simple pluiris, kaj ne ĉiuj al bona fino, komprenu; almenaŭ 
ne al tia fino, kian la personoj interne de rakonto kaj ne 
ekstere nomas fino bona. Vi komprenas: veni hejmen kaj 
trovi ĉion en ordo, kvankam ne tute sama, kiel maljuna 
sinjoro Bilbo. Sed tiuj ne estas ĉiam la plej preferindaj 
rakontoj, kvankam ili eble estas la preferinde partoprenataj 
rakontoj! Mi scivolas, en kian rakonton ni enfalis. 

— Mi scivolas, — diris Frodo. — Sed mi ne scias. Kaj tiel estas 
en reala rakonto. Pripensu iun ajn, kiun vi ŝatas. Vi eble 
scias, aŭ divenas, kia rakonto ĝi estas, ĉu feliĉfina ĉu 
tristfina, sed la personoj en ĝi ne scias tion. Kaj vi ne deziras, 
ke ili sciu. 

— Ne, sinjoro, kompreneble ne. Bereno, ekzemple, li ja ne 
supozis, ke li ricevos tiun Silmarilon de la Fera Krono en 
Tangorodrimo, kaj tamen li jes, kaj tio estis loko pli malbona 
kaj danĝero pli nigra ol la niaj. Sed tio estas longa rakonto, 
kompreneble, kaj pludaŭras post la feliĉo kaj en la malĝojon 



kaj preteren. Kaj la Silmarilo pluiris kaj alvenis Erendilon. Kaj 
vidu, sinjoro, mi neniam pli frue pensis pri tio! Ni havas... vi 
ja havas iom el ties lumo en tiu stelvitro, kiun la Damo donis 
al vi! Nu, pripensinde, ni ankoraŭ estas en la sama rakonto! 
Ĝi daŭras plu. Ĉu la grandaj rakontoj neniam finiĝas? 

— Ne, ili neniam finiĝas kiel rakontoj, — diris Frodo. — Sed la 
personoj en ili venas kaj foriras, kiam finiĝas ilia parto. Nia 
parto finiĝos. Pli aŭ malpli baldaŭ. 

— Kaj tiam ni povos havi iom da ripozo kaj iom da dormo, 

— diris Sam. Li ridis malgaje. — Kaj ĝuste tion mi aludas, 
sinjoro Frodo. Mi aludas senornaman ordinaran ripozon, kaj 
dormon, kaj vekiĝon al mateno de laboro enĝardena. Mi 
timas, ke nurtion mi esperas la tutan tempon. Ĉiuj grandaj 
gravaj projektoj ne konvenas al miaspeculoj. Tamen, mi 
scivolas, ĉu ni iam inkluziviĝos en kantoj kaj rakontoj. Ni 
troviĝas en unu, kompreneble; sed mi volas diri: envortigite, 
vi scias, rakontite apudfajruje, aŭ voĉlegite el granda librego 
kun ruĝaj kaj nigraj literoj, jarojn kaj jarojn poste. Kaj oni 
diros: “Ni aŭdu pri Frodo kaj la Ringo!” Kaj oni diros: “Jes, tio 
estas unu el miaj plej ŝatataj rakontoj. Frodo estis tre kuraĝa, 
ĉu ne, paĉjo?” — “Jes, knabo mia, la plej fama el la hobitoj, 
kaj tio estas granda pretendo”. 

— Ĝi estas pretendo multe tro granda, — diris Frodo kaj ridis 
longan klaran ridon el la koro. Tia sono ne estis aŭdita en tiuj 
lokoj ekde kiam Saŭrono venis al Mez-Tero. Al Sam subite 
ŝajnis, ke ĉiuj aŭskultas kaj la altaj rokoj kliniĝis super ili. 

Sed Frodo ne atentis ilin; li ridis denove. — Nu, Sam, aŭdi 
vin tiel gajigas min, kvazaŭ la rakonto estus jam verkita. Sed 
vi ellasis unu el la ĉefaj rolantoj: Samsaĝo la bravkora. “Mi 
volas aŭdi pli pri Sam, paĉjo. Kial oni ne inkluzivis pli el liaj 
paroloj, paĉjo? Tiu plaĉas al mi, ĝi ridigas min. Kaj Frodo ne 
progresus tiel bone sen Sam, ĉu ne, paĉjo?” 



— Vidu, sinjoro Frodo, — diris Sam, — ne indas moki. Mi 
parolis serioze. 

— Ankaŭ mi, — diris Frodo, — kaj daŭre seriozas. Ni impetas 
iom tro rapide. Vi kaj mi, Sam, ankoraŭ estas implikitaj en la 
plej malagrablaj partoj de la rakonto, kaj estas nurtro 
verŝajne, ke iuj diris ĉipunkte: “Fermu jam la libron, paĉjo; ni 
ne volas legi plu”. 

— Eble, — diris Sam, — sed ne mi estus tion diranta. Aferoj 
faritaj, finitaj kaj inkluzivitaj en la grandaj rakontoj estas 
alispecaj. Nu, eĉ Golumo eble valorus en la rakonto, 
ĉiuokaze pli valorus, ol kiam li nin apudas. Kaj ankaŭ li mem 
iam ŝatis rakontojn, laŭ lia propra atesto. Mi scivolas, ĉu li 
supozas sin heroo aŭ la malbonulo? Golumo! — li vokis. 

— Ĉu plaĉus al vi esti la heroo; nu, kien li denove malaperis? 

Mankis signo pri li ĉe la enirejo de ilia ŝirmejo kaj en la 
proksimaj ombroj. Li ja rifuzis ilian nutraĵon, kvankam kiel 
kutime li akceptis buŝplenon da akvo; kaj poste li ŝajnis 
kunvolviĝi dormonte. Ili supozis, ke almenaŭ unu el liaj celoj 
dum lia longa foresto dum la antaŭa tago estis ĉasi 
manĝaĵon propragustan; kaj nun li evidente forŝteliĝis 
denove, dum ili parolis. Sed por kio ĉi-foje? 

— Al mi ne plaĉas lia forŝteliro senaverta, — diris Sam. — Kaj 
plej malplaĉas nuntempe. Li certe ne serĉas manĝaĵon ĉi- 
supre, krom se ekzistas iu roko, kiun li frandas. Vidu, eĉ 
musko tute mankas. 

— Ne valoras zorgiĝi pri li nun, — diris Frodo. — Ni ne povus 
veni tiel malproksimen, eĉ ne en vidodistanco de la 
trapasejo, sen li, kaj tial ni devas toleri liajn morojn. Se li 
perfidemas, li perfidemas. 

— Tamen mi preferus, ke li estu videbla, — diris Sam. — Tiom 
pli, se li perfidemas. Ĉu vi memoras, ke li neniam konsentis 



diri, ĉu la pasejo estas gardata aŭ ne? Kaj nun ni vidas tie 
turegon; eble ĝi estas malplena, eble ne. Ĉu vi opinias, ke li 
iris alkonduki ilin, orkojn, aŭ kio ili estas? 

— Ne, tion mi ne supozas, — respondis Frodo. — Eĉ se li 
okupiĝas pri iu misaĵo, kaj supozeble tio ne malverŝajnas. Mi 
ne supozas, ke temas pri tio: ne por alkonduki orkojn, aŭ iujn 
servistojn de 1' Malamiko. Kial atendi ĝis nun, kaj travivi la 
penadon de la grimpo, kaj tiom proksimiĝi al la lando, kiun li 
timas? Li verŝajne povis perfidi nin al la orkoj multfoje de 
kiam ni renkontis lin. Ne, se estas io, tio certe estas iu 
privata truketo de li mem, kiun li supozas tute sekreta. 

— Nu, supozeble vi pravas, sinjoro Frodo, — diris Sam. 

— Kvankam tio ne tre konsolas min. Mi certe ne eraras; 
sendube li transdonus min al orkoj, volonte kaj senhezite. 
Sed mi forgesis lian trezoron. Ne, mi supozas, ke la tutan 
tempon temis pri La trezoro por kompatinda Smeagolo. Tio 
estas la sola koncepto de ĉiuj liaj intrigetoj, se tiajn li havas. 
Sed kiel gvidado de ni ĉi tien helpos lin tiurilate, tion mi ne 
kapablas diveni. 

— Tre probable li mem ne kapablas tion diveni, — diris Frodo. 

— Kaj mi ne opinias, ke li havas en la konfuzita kapo nur unu 
klaran projekton. Mi opinias, ke efektive li parte klopodas 
protekti la trezoron kontraŭ la Malamiko kiel eble plej longe. 
Ĉar estus fina katastrofo por li, se la Malamiko akirus ĝin. Kaj 
aliflanke, eble li nur pacience atendas hazardan okazon. 

— Jes, Putorulo kaj Fetorulo, kiel mi diris pli frue, — diris 
Sam. — Sed ju pli ili proksimiĝos al la lando de la Malamiko, 
des pli simila al Fetorulo iĝos Putorulo. Atentu mian diron: se 
iam ni alvenos la pasejon, li ne permesos, ke ni efektive 
translimigu la trezoregon sen iaspeca interveno. 


— Ni ankoraŭ ne alvenis tien, — diris Frodo. 



— Ne, sed prefere ni sentinelu ĝis tiam. Se ni estos 
surprizitaj, Fetorulo sufiĉe rapide superulos. Malgraŭ tio, 
estos sendanĝere, se vi nun dormetos, mastro. Sendanĝere, 
se vi kuŝos proksime al mi. Mi vere ĝojus vidi vin dormanta. 
Mi gardos vin; kaj ĉiuokaze, se vi kuŝos proksime, en mia 
ĉirkaŭbrako, neniu povos veni al vi palpe sen tio, ke via Sam 
scios tion. 

— Dormi! — diris Frodo kaj suspiris, kvazaŭ en dezerto li 
vidus miraĝon friske verdan. — Jes, eĉ ĉi tie mi povus dormi. 

— Dormu do, mastro! Kuŝigu vian kapon sur mian sinon. 

Kaj tiel Golumo trovis ilin horojn poste, kiam li revenis, 
rampante ŝtelire laŭ la pado el la mallumo antaŭe. Sam sidis 
apogite de la ŝtono, kun la kapo falinta flanken kaj peza 
spirado. Sur lia sino kuŝis la kapo de Frodo, droninta en 
profunda dormo; sur lia blanka frunto kuŝis unu el la brunaj 
manoj de Sam, kaj la alia kuŝis malpeze sur la brusto de 1' 
mastro. Trankvilo vidiĝis sur ambaŭ vizaĝoj. 

Golumo rigardis ilin. Stranga esprimo trapasis lian magran 
malsatan vizaĝon. La ekbrilo forvelkis el liaj okuloj, kaj ili 
iĝis malklaraj kaj grizaj, maljunaj kaj lacaj. Dolorspasmo 
ŝajnistordi lin, kaj li forturniĝis, retrogvatante al la pasejo, 
skuante sian kapon, kvazaŭ okupite de ia interna debato. 
Poste li revenis, kaj malrapide etendinte la treman manon 
tre singarde li tuŝis la genuon de Frodo. Tiu tuŝo estis 
preskaŭ kareso. Dum momenteto, se iu el la dormantoj vidus 
lin, li supozus rigardi maljunan lacan hobiton, ŝrumpintan 
pro la jaroj, kiuj portis lin multe preter lian tempon, preter 
amikojn kaj parencojn, kaj la kampojn kaj rojojn de 1' juneco, 
maljunan malsatan kompatindulon. 

Sed pro tiu tuŝo Frodo ekmoviĝis kaj elkriis mallaŭte dum la 
dormo, kaj tuj Sam estis vigle maldorma. Lia unua vidaĵo 



estis Golumo — “palpanta la mastron”, laŭ lia supozo. 

— Hej, vi! — li diris malmilde. — Kion vi faraĉas? 

— Nenion, nenion, — diris Golumo mallaŭte. — Afabla 
mastro! 

— Sendube, — diris Sam. — Sed kie vi estadis, ŝtelirante 
foren kaj reen, maljuna kanajlo? 

Golumo retiriĝis, kaj verda ekflagro ekbrilis sub liaj pezaj 
palpebroj. Preskaŭ araneeca li nun aspektis, kaŭrante 
malantaŭen sur la kurbaj membroj kaj kun elstaraj okuloj. 
Jam pasis la momenteto, nerevokeble. 

— ŝtelirante, ŝtelirante! — li siblis. — La hobitoj ĉiam tre 
ĝentilas, jes. Ho, afablaj hobitoj! Smeagolo gvidas ilin laŭ 
sekretaj vojoj, kiujn neniu alia scius trovi. Laca li estas, soifa 
li estas, jes soifa; kaj li gvidas ilin kaj li serĉas padojn, kaj ili 
diras: ŝteliri, ŝteliri. Tre afablaj amikoj, ho jes, mia trezoro, tre 
afablaj. 

Sam sentis sin iom rimorsa, tamen ne pli fidema. 

— Pardonpete, — li diris. — Mi bedaŭras, sed vi abrupte 
vekis min. Kaj mi devis ne dormi, kaj tio iom akrigis min. Sed 
sinjoro Frodo tiom lacas, ke mi petis lin fermi la palpebrojn, 
kaj, nu, tia estas la afero. Pardonpete. Sed kie vi efektive 
estis? 

— Ŝteliris, — diris Golumo, kaj la verda ekbrilo ne forlasis 
liajn okulojn. 

— Ho, tre bone, — diris Sam, — laŭ via volo! Supozeble ne 
malproksime de la vero. Kaj nun ni prefere ĉiuj ŝteliru kune. 
Kioma horo estas? Ĉu estas hodiaŭ aŭ morgaŭ. 



— Estas morgaŭ, aŭ hodiaŭ estis morgaŭ, kiam la hobitoj 
ekdormis. Tre stulte, tre danĝere, se kompatinda Smeagolo 
ne ŝtelirus sentinele. 

— Mi opinias, ke ni ĉiuj baldaŭ tediĝos pri tiu vorto, — diris 
Sam. — Sed ne ĝenu vin. Mi vekos la mastron. — Li delikate 
forpuŝis la hararon de 1' frunto de Frodo, kaj kliniĝinte suben 
alparolis lin mallaŭte. 

— Vekiĝu, sinjoro Frodo! Vekiĝu! 

Frodo ekmoviĝis kaj malfermis siajn okulojn, kaj ridetis 
vidante la vizaĝon de Sam klinitan super li. 

— Vekas min frue, ĉu ne, Sam? — li diris. — Estas ankoraŭ 
mallume! 

— Jes, estas ĉiam mallume ĉi tie, — diris Sam. — Sed 
Golumo revenis, sinjoro Frodo, kaj li diras, ke estas morgaŭ. 
Do ni devas marŝi plu. La lasta etapo. 

Frodo profunde enspiris kaj sidiĝis. 

— La lasta etapo! — li diris. — Saluton, Smeagolo! Ĉu trovis 
nutraĵon? ĉu vi entute ripozis? 

— Nenian nutraĵon, nenian ripozon, nenion por Smeagolo, 

— diris Golumo. — Li estas ŝtelirinto. 

Sam klakigis la langon, sed bridis sin. 

— Ne parolu tiel pri vi, Smeagolo, — diris Frodo. — Tio estas 
malprudenta, ĉu ĝi veras aŭ ne. 

— Smeagolo devas akcepti, kion oni donas, — respondis 
Golumo. — Kaj tiun nomon donis al li afabla mastro 
Samsaĝo, tre scioplena hobito. 



Frodo rigardis al Sam. 


— Jes, sinjoro, — li diris. — Mi efektive uzis tiun vorton, 
subite vekiĝinte kaj tiel plu kaj trovinte lin apuda. Mi diris, 
ke mi pardonpetas, sed baldaŭ mi ne plu sentos tion. 

— Do lasu ĝin, ĉu ne, — diris Frodo. — Sed nun ŝajnas, ke ni 
venis al la punkto, vi kaj mi, Smeagolo. Diru al mi. Ĉu ni 
mem povos trovi la ceteran vojon? Ni povas vidi la pasejon, 
enirvojon, kaj se ni povas jam trovi ĝin, supozeble oni povas 
diri, ke finiĝis nia interkonsento. Vi faris laŭ via promeso, kaj 
vi estas libera: libera reiri al nutraĵo kaj ripozo, kien ajn vi 
volas iri, krom al servistoj de la Malamiko. Kaj iam mi eble 
rekompencos vin, mi aŭ tiuj, kiuj memoros min. 

— Ne, ne, ankoraŭ ne, — Golumo vekriis. — Ho ne! Hi ne 
povas mem trovi la vojon, ĉu? Ho ne efektive. Venos la 
tunelo. Smeagolo devas pluiri. Sen ripozo. Sen nutraĵo. 
Ankoraŭ ne. 



9 


La fikuŝejo de Ŝeloba 

Eble ja estis nun tago, kiel diris Golumo, sed la hobitoj povis 
vidi malmulte da diferenco, krom, eble, ke la ĉielo supre 
estis malpli nigrega, pli simila al granda fumtegmento; dum 
anstataŭ la mallumo profundnokta, kiu plu ŝvebis en 
fendetoj kaj truoj, griza malklariga ombro vualis la ŝtonan 
mondon ĉirkaŭ ili. Ili pluiris, Golumo antaŭe kaj la hobitoj 
unu apud la alia, supren laŭ la longa ravino inter la pilastroj 
kaj kolonoj el ŝirita kaj veterumita roko starantaj kvazaŭ 
grandegaj senformaj statuoj ambaŭflanke. Malestis sonoj. 
lom antaŭe, eble unu-du mejlojn, estis griza murego, lasta 
suprenŝovita maso da monta ŝtono. Pli malhela ĝi baŭmis, 
kaj grade altiĝis, dum ili proksimiĝis, ĝis ĝi turumis alte 
super ili, barante vidon al ĉio, kio troviĝis poste. Profunda 
ombro kuŝis antaŭ ĝia subo. Sam snufis la aeron. 

— Ah! Tiu fetoro! — li diris. — Gi pli kaj pli fortiĝas. 

Baldaŭ ili estis sub la ombro, kaj tie meze de ĝi ili vidis la 
enirejon de kaverno. 

— Jen la eniro, — diris Golumo mallaŭte. — La eniro de la 
tunelo. Li ne prononcis ĝian nomon: Toreĥo Ungol, Fikuŝejo 
de Ŝeloba. El ĝi venis odoraĉo, ne la malsana putrodoro en la 
herbejoj de Morgulo, sed naŭza fetoro, kvazaŭ malpuraĵo 
nenomebla amasiĝus kaj konserviĝus en la interna mallumo. 

— Ĉu jen la sola vojo, Smeagolo? — demandis Frodo. 

— Jes, jes, — li respondis. — Jes, ni devos iri nun tiuvoje. 

— Ĉu vi volas diri, ke vi jam trairis tiun truon? — diris Sam. 

— Fu! Sed eble ne malplaĉas al vi fiodoroj. 



La okuloj de Golumo ekbrilis. 


— Li ne scias, kio ne malplaĉas, ĉu, trezoro? Ne, li ne scias. 
Sed Smeagolo kapablas toleri. Jes. Li trairis, ho jes, tute 
trairis. Gi estas la sola vojo. 

— Kaj kio kreas la fiodoron, mi scivolas, — diris Sam. — Gi 
similas... nu, mi ne volonte dirus. lu besteca truo de la orkoj, 
mi garantias, kun ilia centjara malpuraĵo interne. 

— Nu, — diris Frodo, — kun aŭ sen orkoj, se ĝi estas la sola 
vojo, ni devos iri ĝin. 

Profunde enspirinte ili eniris. Post kelkaj paŝoj ili troviĝis en 
kompleta kaj nepenetrebla mallumo. Post la senlumaj 
koridoroj de Morio Frodo kaj Sam ne spertis tian malhelon, 
kaj se eble tiu ĉi estis pli profunda kaj pli densa. Tie troviĝis 
aero moviĝanta, kaj ehoj, kaj sento de spaco. Ĉi tie la aero 
estis senmova, stagna, peza, kaj bruoj mortfalis. Ili marŝis 
kvazaŭ en nigra vaporo kreita el vera mallumo mem, kiu 
spirate blindigis ne nur la okulojn, sed ankaŭ la menson, tiel 
ke eĉ memoro pri koloroj kaj formoj kaj iu ajn lumo forvelkis 
de la pensado. Nokto ĉiam estis, kaj ĉiam estos, kaj nokto 
estis ĉio. 

Sed dum iom da tempo ili povis ankoraŭ senti, kaj fakte la 
sentumoj de iliaj piedoj kaj fingroj komence ŝajnis akrigitaj 
preskaŭ dolore. La muroj sentiĝis, je ilia surprizo, glataj, kaj 
la planko, escepte de paŝo de tempo al tempo, estis rekta 
kaj ebena, ĉiam supriĝanta laŭ sendevia kruta deklivo. La 
tunelo estis alta kaj larĝa, tiel larĝa ke, kvankam la hobitoj 
marŝis unu apud la alia, nur tuŝante la murojn per la 
etenditaj brakoj, ili estis disigitaj, izolitaj en la mallumo. 

Golumo eniris la unua kaj ŝajnis nur kelkajn paŝojn antaŭe. 
Dum ili ankoraŭ povis atenti tiajn aferojn, ili povis aŭdi lian 
spiron siblanta kaj anhelanta ĝuste antaŭ ili. Sed post kelka 



tempo iliaj sentumoj iĝis malpli fortaj, tiel tuŝado kiel 
aŭdado ŝajnis sensentiĝi, kaj ili pluiris palpante, marŝante, 
ĉiam antaŭen, ĉefe pro la forto de la volo, laŭ kiu iii eniris, 
volo trairi kaj deziro atingi finfine la altan pordon transe. 

Antaŭ ol iii progresis tre multe, eble, tamen tempo kaj 
distanco baldaŭ ĉesis kalkulebli, Sam dekstre, palpante la 
muron, konsciiĝis pri alia aperturo ĉeflanke: dum momento li 
rimarkis malfortan spiron de aero malpli densa, kaj poste ili 
preterpasis ĝin. 

— Troviĝas pli ol unu koridoro ĉi tie, — li flustris pene: ŝajnis 
malfacile sonigi sian spiron. — Tio ĉi estas loko tiel orkeca, 
kiel loko iam povus esti. 

Post tio, unue li dekstre, kaj poste Frodo maldekstre, 
preterpasis tri-kvar similajn aperturojn, iujn pli larĝajn, iujn 
pli malgrandajn; sed ankoraŭ la ĉefa vojo estis nedubebla, 
ĉartiu estis rekta kaj sendevia, kaj ĝi daŭre supreniris. Sed 
kiom longa ĝi estis, kiom pli el ĝi ili devos toleri, aŭ povos 
toleri? La senspireco de la aero plifortiĝis, dum ili supreniris; 
kaj nun en la blindiga senlumo ili ofte ŝajnis senti ian 
reziston pli densan ol la fia aero. Dum ili puŝis sin antaŭen, 
ili sentis ion ektuŝanta la kapojn, aŭ la manojn, longajn 
tentaklojn, aŭ pendajn kreskaĵojn eble: ili ne povis konstati, 
kio estas tio. Kaj daŭre la fiodoro plifortiĝis. Gi plifortiĝis, ĝis 
preskaŭ ŝajnis al ili, ke flaro estas la sola sentumo klara, kiu 
restas al ili, kaj tio estas porturmenti ilin. Unu horon, du 
horojn, tri horojn: kiom ili jam pasigis en tiu ĉi senluma truo? 
Horojn... prefere tagojn, semajnojn. Sam forlasis la 
tunelflankon kaj kuntiriĝis al Frodo, kaj iliaj manoj 
renkontiĝis kaj kroĉiĝis, kaj tiel ili kune pluiris ankoraŭ. 

Fine Frodo, palpante laŭ la maldekstra muro, subite alvenis 
vakejon. Li preskaŭ falis flanken en la malplenon. Tie estis iu 
aperturo en la roko multe pli larĝa ol iuj en la jam 



preterpasitaj; kaj el ĝi venis fetoro tiel fia kaj sento pri 
embuska malico tiel intensa, ke Frodo ŝanceliĝis. Kaj 
tiumomente ankaŭ Sam skuiĝis kaj falis antaŭen. 

Rezistante tiel la naŭzon kiel la timon, Frodo kroĉis la manon 
de Sam. 

— Stariĝu! — li diris per raŭka senvoĉa spiro. — Ĉio originas 
ĉi tie, la fetoro kaj la danĝero. Venis la tempo! Rapidu! 

Utiligante la restaĵon de siaj forto kaj kuraĝo, li trene starigis 
Samon, kaj devigis moviĝi siajn proprajn membrojn. Sam 
stumble akompanis lin. Unu paŝon, du paŝojn, tri paŝojn... 
finfine ses paŝojn. Eble ili jam pasis la teruran nevideblan 
aperturon, sed ĉu tiel estis aŭ ne, subite estis pli facile 
moviĝi, kvazaŭ iu malamikeca volo momente liberigus ilin. 

Ili baraktis antaŭen, ankoraŭ man-en-mane. 

Sed preskaŭ tuj ili frontis novan malfacilon. La tunelo 
disduiĝis, aŭ tiel ŝajnis, kaj pro la mallumo ili ne sciis, kiu 
vojo estas pli larĝa, aŭ kiu el ili pluiras pli rekte. Kiun el ili 
laŭiri, ĉu la dekstran, aŭ la maldekstran? Ili sciis pri neniu 
gvidindiko, tamen malĝusta elekto estos preskaŭ certe 
fatala. 

— Laŭ kiu vojo iris Golumo? — anhelis Sam. — Kaj kial li ne 
atendis? 

— Smeagolo! — diris Frodo, klopodante voki. — Smeagolo! 

— Sed lia voĉo raŭkis, kaj la nomo mortfalis preskaŭ tuj post 
eliro. Venis neniu respondo, eĉ ne eĥo, eĉ ne tremeto de I' 
aero. 

— Li vere foriris ĉi-foje, mi kredas, — murmuris Sam. — Mi 
opinias, ke ĝuste ĉi tien li intencis gvidi nin. Golumo! Se iam 
mi metos la manojn al vi denove, vi tion bedaŭros. 



Baldaŭ, palpante mallerte en la mallumo, ili konstatis, ke la 
maldekstra aperturo estas barita: aŭ ĝi estis ruzo aŭ iu 
ŝtonego falis en la koridoron. 

— Tio ĉi ne povas esti la vojo, — Frodo flustris. — Prave aŭ 
malprave ni devos iri laŭ la alia. 

— Kaj rapide! — Sam anhelis. — lo pli malbona ol Golumo 
proksimas. Mi sentas ion, kio rigardas nin. 

Ili ne progresis pli ol kelkajn paŝojn, kiam de malantaŭe 
aŭdiĝis sono, timiga kaj terura en la peza remburita aero: 
gargara bobela bruo kaj longa malica siblo. Ili abrupte 
turniĝis sed nenio estis videbla. Ŝtone senmovaj ili staris, 
gapante, atendante ion nekonatan. 

— Embusko! — diris Sam, kaj li metis manon sur la tenilon 
de sia glavo; kaj farante tion li pensis pri la mallumo en la 
tumulo, el kiu ĝi venis. “Mi volus, ke maljuna Tom estus nun 
apude!” — li pensis. Tiam, starante kun mallumo ĉirkaŭe kaj 
nigro de malespero kaj kolero en sia koro, ŝajnis al li, ke li 
vidas lumon: lumon en sia menso, unue preskaŭ netolereble 
brilan, kiel sunradio al la okuloj de iu longe kaŝita en 
senfenestra ŝakto. Poste la lumo iĝis koloroj: verdo, oro, 
arĝento, blanko. Tre fore, kvazaŭ en bildeto desegnita de 
elfaj fingroj, li vidis la Damon Galadriela staranta sur la 
herbo en Lorieno, kaj en ŝiaj manoj estis donacoj. Kaj vi, 
Ringoportanto, li aŭdis ŝin diri, fore sed klare, por vi mi 
preparis tion ĉi. 

La bobela siblo pliproksimiĝis, kaj aŭdiĝis grincado kvazaŭ 
de iu artikitaĵo, kiu moviĝus lantcele en la mallumo. Fetoro 
venis antaŭ ĝi. 

— Mastro, mastro! — kriis Sam, kaj viglo kaj urĝo revenis al 
lia voĉo. — La donaco de I' Damo! La stelvitro! Lumo por vi 
en lokoj senlumaj, ŝi diris, ke tio ĝi estos. La stelvitro! 



— Ĉu la stelvitro? — murmuris Frodo, kvazaŭ respondante el 
dormo, apenaŭ komprenante. — Nu, jes! Kial mi forgesis ĝin? 
Lumo kiam ĉiuj aliaj lumoj estingiĝos! Kaj nun vere nur lumo 
povos helpi nin. 

Malrapide lia mano iris al lia sino, kaj malrapide li levis la 
Flakoneton de Galadriela. Dum momento ĝi ardis, malforta 
kiel supreniranta stelo baraktanta en pezaj terproksimaj 
nebuletoj, kaj poste kiam ĝia potenco plifortiĝis, kaj espero 
kreskis en la menso de Frodo, ĝi komencis fajri, kaj ĉendiĝis 
al arĝenta flamo, eteta kerno de blinduma lumo, kvazaŭ 
Erendilo mem descendus de la altaj sunsubiraj padoj kun la 
lasta Silmarilo sur la frunto. La mallumo cedis lokon al ĝi, ĝis 
ĝi ŝajnis brili en la centro de globo el aereca kristalo, kaj la 
mano ĝin tenanta flagris je blanka fajro. 

Frodo gapis mirigite al tiu mirinda donaco, kiun li tiom longe 
portadis, ne diveninte ĝiajn plenajn valoron kaj potencon. 
Malofte li memoris pri ĝi survoje, ĝis ili venis al la Morgula 
Valo, kaj neniam li uzis ĝin pro timo pri ĝia riveliga lumo. 

— Aiya Earendil Elenion Ancalima! — li kriis kaj ne sciis, kion 
li prononcis; ĉar ŝajnis, ke alia voĉo parolis per la lia, klara, 
neĝenata de la fia aero en la ŝakto. 

Sed aliaj potencoj troviĝas en Mez-Tero, potencoj de nokto, 
kaj ili estas malnovaj kaj fortaj. Kaj ŝi, kiu marŝis en la 
mallumo, aŭdis la elfojn krii tiun krion praprae en la 
tempoprofundoj, kaj tiam ŝi ignoris ĝin, kaj nun ĝi ne 
malkuraĝigis ŝin. Eĉ dum Frodo parolis, li sentis grandan 
malicon direktitan al li, kaj mortigeman rigardon taksantan 
lin. Ne malproksime en la tunelo, inter ili kaj la aperturo, kie 
ili ŝanceliĝis kaj stumblis, li konsciiĝis pri okuloj 
videbliĝantaj, du grandaj garboj de multfenestraj okuloj — la 
venonta atenco estis finfine senmaskigita. La radiado de la 
stelvitro estis frakasita kaj resendata de ties mil facetoj, sed 



malantaŭ la ekbrilo komencis arde interne iu pala 
mortigema fajro, flamo ĉendita en iu profunda ŝakto de misa 
pensado. Monstraj kaj abomenindaj estistiuj okuloj, bestecaj 
kaj tamen plenaj je intenco kaj je hida ĝojeco, frandante 
sian predon jam enfermitan sen ajna espero pri eskapo. 

Frodo kaj Sam, hororfrapite, komencis malrapide retroiri, kun 
la propra rigardo kaptita de la terura gapado de tiuj 
misaŭguraj okuloj; sed dum ili retroiris, samtempe la okuloj 
venis antaŭen. La mano de Frodo hezitis, kaj malrapide la 
Flakoneto ekpendis. Tiam subite, liberigite de la retena sorĉo 
por iom kuri en vana paniko por amuzi la okulojn, ili ambaŭ 
turnis sin kaj fuĝis kune; sed dum ili kuris, Frodo 
retrorigardis kaj vidis terurite, ke la okuloj tuj saltante sekvis 
ilin. La fiodoro de morto nubece ĉirkaŭis ilin. 


— Haltu, haltu! — li kriis febre. — Kurado ne utilas. La okuloj 
malrapide proksimiĝis. 

— Galadriela! — li vokis, kaj streĉante sian kuraĝon li 
ankoraŭfoje levis la Flakoneton. La okuloj haltis. Momente 
ties rigardo malstreĉiĝis, kvazaŭ ĝenus ilin ia svaga dubo. 
Tiam la koro de Frodo flamiĝis en li, kaj ne pensante pri la 
faro, ĉu tio estis stulto, malespero aŭ kuraĝo, li prenis per la 
maldekstra mano la Flakoneton, kaj per la dekstra li elingigis 
sian glavon. Pikilo ekflagris, kaj la akra elfa klingo ekbrilis en 
la arĝenta lumo, sed ĉe la eĝoj flagris blua fajro. Poste, 
tenante alte la stelon kaj kun la glavo antaŭ si, Frodo, hobito 
el la Provinco, marŝis senŝancele suben renkonte al la okuloj. 


Tiuj hezitemis. Dubo aperis en ili, kiam la lumo proksimiĝis. 
Unu post unu ili malfortiĝis, kaj malrapide retiris sin. Neniu 
helo tiom terura iam antaŭe afliktis ilin. De suno kaj luno kaj 
steloj ili estis sekuraj sub la tero, sed nun stelo descendis en 
la teron mem. Daŭre ĝi proksimiĝis, kaj la okuloj 
ekŝanceliĝis. Unu post alia ili ĉiuj senlumiĝis; ili forturniĝis. 



kaj granda maso, ekster atingo de la lumo, ĵetis sian 
ombregon intere. Ili estisfor. 

— Mastro, mastro! — kriis Sam. Li proksimis malantaŭe, kun 
propra glavo elingigita kaj preta. — Je la steloj kaj gloro! Ja la 
elfoj faros el tio kanton, se iam ili aŭdos pri ĝi! Ke mi travivu 
por rakonti ĝin al ili kaj aŭdi ilian kantadon. Sed ne pluiru, 
mastro! Ne subiru al tiu fikuŝejo! Nun ni disponas pri la sola 
ebleco. Nun ni foriru el tiu ĉi fia truo! 

Kaj sekve ili turniĝis ankoraŭfoje, unue marŝis kaj poste 
kuris; ĉar dum la iro, la tunela planko supreniris apike, kaj 
ĉiupaŝe ili grimpis pli alten super la fetorojn de 1' nevidebla 
fikuŝejo, kaj forto revenis al la membroj kaj koroj. Sed daŭre 
la malamego de 1' Rigardanto embuskis malantaŭe, 
provizore blinda eble, tamen nevenkita, plu celanta 
mortigon. Kaj nun venis renkonte al ili aerfluo, malvarma kaj 
maldensa. La aperturo, la tunela ekstremo, finfine troviĝis 
antaŭ ili. Anhele, sopirante al loko sentegmenta, ili ĵetis sin 
antaŭen; kaj poste ili mirigite ŝanceliĝis, retrostumblante. La 
eliron baris iu barilo, sed ne el ŝtono: mola kaj iom cedema 
ĝi ŝajnis, kaj tamen forta kaj nepenetrebla; aero trafiltriĝis, 
sed eĉ ne brileto de lumo. Ankoraŭfoje ili impetis antaŭen 
kaj estis reĵetitaj. 

Alte tenante la Flakoneton, Frodo vidis antaŭ si grizecon, 
kiun la radiado de la stelvitro ne penetris kaj ne lumigis, 
kvazaŭ ĝi estus ombro, kiun, ĉar ne kreis ĝin lumo, nenia 
lumo povas forigi. Tra la larĝo kaj alto de la tunelo vasta 
araneaĵo estis teksita, orda kiel teksaĵo de iu granda araneo, 
sed pli dense teksita kaj multe pli granda, kaj ĉiu fadeno 
dika kiel ŝnurego. 

— Araneaĵoj! — Sam ridis malafable. — Ĉu nur tio? 

Araneaĵoj! Tamen kia araneo! Ek al ili, suben iii! 



Furioze li ekhakis ilin per sia glavo, sed la fadeno, kiun li 
frapis, ne rompiĝis. Gi iomete cedis kaj poste resaltis kiel 
liberigita pafarka ŝnureto, forturnante la klingon kaj 
suprenĵetante la brakon kaj la glavon. Trifoje Sam batis per 
sia tuta forto, kaj fine unu fadeno el la sennombraj fadenoj 
tratranĉiĝis kaj tordiĝis, kirliĝante kaj vipante tra la aero. 

Unu el ĝiaj ekstremaĵoj vipis la manon de Sam, kaj li ekkriis 
pro r doloro, retrosaltante kaj metante la manon al la buŝo. 

— Necesos tagoj por liberigi la vojon tiumaniere, — li diris. 

— Kion fari? Ĉu revenis tiuj okuloj? 

— Ne, nevideblas, — diris Frodo. — Sed mi plu sentas, ke ili 
rigardas min aŭ pensas pri mi: eble pretigas novan planon. 
Se tiu ĉi lumo malleviĝus, aŭ se ĝi estingiĝus, iii rapide 
revenus. 

— Kaptitaj en la fino! — amare diris Sam, dum lia kolero 
fortiĝis denove malgrau laco kaj malespero. — Kuloj en reto. 
La kondamno de Faramiro mordu tiun Golumon kaj mordu lin 
rapide! 

— Tio jam ne helpus nin, — diris Frodo. — Ek! Ni vidu, kion 
kapablas Pikilo. Ĝi estas klingo elfa. Ekzistis araneaĵoj 
teruraj en la malhelaj ravinoj de Beleriando, kie ĝi estis 
forĝita. Sed vi devos esti gardanto kaj malhelpi revenon de I' 
okuloj. Jen, prenu la stelvitron. Ne timu. Alte tenu ĝin kaj 
sentinelu! 

Poste Frodo alpaŝis la grandan grizan reton kaj hakis ĝin laŭ 
larĝa balaa frapo, trenante 1' amaran eĝon rapide tra eskalo 
de denspendaj kordoj, kaj tuj forsaltis. La blubrila klingo 
traŝiris ilin kiel falĉilo herbon, kaj ili saltis kaj tordiĝis kaj 
poste pendis nestreĉite. Granda ŝiraĵo estis kreita. 


Baton post bato li faris, ĝis fine la tuta teksaĵo en lia 
ĝisatingo estis frakasita, kaj la supra parto bloviĝis kaj 



skuiĝis kiel nefiksita vualo pro la envenanta venteto. La 
kaptilo estis rompita. 

— Venu! — kriis Frodo. — Antaŭen! Antaŭen! — Sovaĝa ĝojo 
pro ilia eskapo el la faŭko mem de malespero subite plenigis 
lian tutan menson. Lia kapo turniĝis kvazaŭ pro gluto de 
fortega vino. Li trasaltis, kriante dum la irado. 

Ŝajnis lume en tiu malhela lando al la okuloj, kiuj trapasis la 
fikuŝejon de nokto. La grandaj fumoj jam leviĝis kaj 
maldensiĝis, kaj pasis la lastaj horoj de tago sombra; la ruĝa 
ardo de Mordoro jam formortis en subbrula ombreco. Tamen 
ŝajnis al Frodo, ke li rigardas matenon de subita espero. 
Preskaŭ li atingis la supraĵon de la muro. Nur iomete pli 
alten. La fendego Cirito Ungol estis antaŭ li, malklara noĉo 
en la nigra firsto, kaj la rokaj kornoj nigrumis sur la ĉielo 
ambaŭflanke. Mallonga vetkuro, sprintista distanco, post kiu 
li trapasos! 

— Al la pasejo, Sam! — li kriis, malatentante la kriĉon de sia 
voĉo, kiu liberigite de la sufoka aero en la tunelo jam sonoris 
alte kaj senbride. — Al la pasejo! Kuru, kuru, kaj ni trapasos, 
trapasos antaŭ ol iu povos malhelpi nin! 

Sam venis malantaŭe tiel rapide, kiel eblis urĝi la krurojn; 
sed kvankam li ĝojis esti libera, li estis maltrankvila, kaj dum 
li kuris, li ofte retrorigardis al la malhela arkaĵo de I' tunelo, 
timante vidi la okulojn, aŭ iun figuron neimageblan, 
elsaltintan persekute. Tro malmulte li kaj lia mastro konis la 
ruzon de Ŝeloba. Ŝi havis multajn elirojn el sia fikuŝejo. 

Tie pralonge ŝi loĝis, malicaĵo en formo araneeca, ĝuste tia, 
kia antikve loĝis en la Lando de la Elfoj en tiu okcidento nun 
submara, kian Bereno kontraŭbatalis en la Montoj de Teruro 
en Doriato, kaj tiel alvenis Lutienan sur la verda herbejo 
inter la cikutoj antaŭlonge en la lunlumo. Kial Ŝeloba venis 



tien, fuĝante el ruino, rakontis neniu historio, ĉar el la 
Malhelaj Jaroj venis nur malmultaj rakontoj. Sed tamen tie 
troviĝis ŝi, kiu aperis tie antaŭ Saŭrono, kaj antaŭ la unua 
ŝtono de Baraduro; kaj ŝi servis neniun krom sin mem, 
trinkante la sangon de elfoj kaj homoj, pufiĝinte kaj 
grasiĝinte pro senfina kovado de siaj festenoj, teksante 
araneaĵojn el ombro; ĉar ĉiuj vivantoj estis ŝia nutraĵo, kaj 
ŝia vomo mallumo. Disvastigante ŝiajn malsuperajn kovaĵojn, 
bastardoj de 1' mizeraj paruloj, la propraj idoj, kiujn ŝi 
mortigis, disiris de valo al valo, de Efelo Duad ĝis la orientaj 
montetoj, ĝis Dol Gulduro kaj la fortikaĵoj de Mornarbaro. 

Sed neniu povis rivali ŝin, Ŝeloban la Grandan, la lastan idon 
de Ungolianta, kiu ĝenis la malfeliĉan mondon. 

Jam antaŭ jaroj Golumo vidis ŝin, Smeagolo kiu ŝteliris en 
ĉiujn malhelajn truojn, kaj li riverencis kaj adoris ŝin, kaj la 
malhelo de ŝia malica volo marŝis apud li laŭ ĉiuj vojoj de lia 
laceco, forbarante lin de lumo kaj de bedaŭro. Kaj li promesis 
alporti al ŝi manĝaĵon. Sed ŝia avido ne estis lia avido. 
Malmulton ŝi sciis aŭ zorgis pri turegoj, ringoj aŭ io ajn 
elpensita mense aŭ mane, kiu deziris nur morton al ĉiuj aliaj, 
mensan kaj korpan, kaj por si mem troabundon de vivo, sola, 
pufiĝinta, ĝis la montoj ne plu povus subteni ŝin kaj la 
mallumo ne povus limigi ŝin. 

Sed tiu deziro estis ankoraŭ malproksima, kaj longe jam ŝi 
estis malsata, embuskante en sia fikuŝejo, dum kreskis la 
potenco de Saŭrono, kaj lumo kaj vivantoj forlasis lian 
terenon; kaj la urbo en la valo estis morta, kaj proksimiĝis 
neniu elfo aŭ homo, nur la malfeliĉaj orkoj. Nutraĵo 
malbonkvalita kaj singardema. Sed ŝi devis manĝi, kaj, kiam 
malgraŭ fortostreĉo ili elfosis novajn serpentumajn 
koridorojn el la pasejo kaj el sia turego, ĉiam ŝi trovis 
metodon por kapti ilin. Sed ŝi avidis manĝaĵon pli dolĉan. 

Kaj Golumo kondukis ĝin al ŝi. 



— Ni vidos, ni vidos, — li diris ofte al si, kiam malica humoro 
plenigis lin, dum li iris la danĝeran vojon de Emin Muilo ĝis 
la valo Morgul, — ni vidos. Eble okazos, ho jes, eble okazos, 
ke, kiam ŝi forĵetos la ostojn kaj la malplenajn vestaĵojn, ni 
trovos ĝin, ni akiros ĝin, la Trezoron, kompensaĵon por 
kompatinda Smeagolo, kiu alportas agrablan manĝaĵon. Kaj 
ni savos la trezoron, kiel ni promesis. Ho jes. Kaj kiam ni 
havos ĝin sekure, tiam ŝi scios tion, ho jes, tiam ni repagos 
ŝin, mia trezoro. Tiam ni repagos al ĉiuj! 

Tiel li pensis en interna ĉambro de sia ruzeco, kiun li 
ankoraŭ esperis kaŝi de ŝi, eĉ kiam li venis al ŝi denove kaj 
riverencis profunde antaŭ ŝi, dum liaj kunuloj dormis. 

Saŭrono sciis, kie ŝi embuskas. Plaĉis al li, ke ŝi loĝas tie 
malsata sed ne malpli malica, pli certa gardanto sur tiu 
antikva pado en lian landon ol iu ajn alia, kiun povus elpensi 
lia lerto. Kaj orkoj estis utilaj sklavoj, sed li havis ilin abunde. 
Se de tempo al tempo Ŝeloba kaptis ilin por mildigi sian 
malsaton, li ne domaĝis tion: li povis malhavi ilin. Kaj 
kelkfoje, kiel homo kiu ĵetas frandaĵon al sia kato (sia kato li 
nomis ŝin, sed ŝi ne agnoskis lin), Saŭrono sendis al ŝi 
kaptitojn, por kiuj li ne havis alian uzeblecon: li peligis ilin al 
ŝia truo kaj ordonis raporti al li la ludon, kiun ŝi elpensis. 

Tiel ili ambaŭ vivis, ĝojante pri la propraj amuzaĵoj, kaj timis 
neniun atakon, nek koleron, nek iun ajn finon de sia malico. 
Neniam ĝis nun eskapis muŝo el la araneaĵoj de Ŝeloba, kaj 
tiom pli grandaj nun estis ŝiaj agitiĝo kaj kolero. 

Sed neniom pri tiu malico, kiun ili stimulis kontraŭ si, sciis 
kompatinda Sam, krom ke timo fortiĝas en li, minaco, kiun li 
ne povis vidi; kaj tiom peza fariĝis tio, ke kuri estis por li 
ŝarĝo, kaj liaj piedoj ŝajnis plumbaj. 



Teruro ĉirkaŭis lin, kaj malamikoj estis antaŭ li en la pasejo, 
kaj lia mastro fantazihumore kuradis senpripense renkonte 
al ili. Forturnante siajn okulojn de la ombro malantaŭa kaj la 
profunda morno sub la klifo maldekstre, li rigardis antaŭen, 
kaj du aferojn li vidis, kiuj fortigis lian konsternon. Li vidis, 
ke la glavo, kiun Frodo plu tenis elingigite, briletas je blua 
flamo; kaj li vidis, ke la fenestro en la turego ankoraŭ ardas 
ruĝe. 

— Orkoj! — li murmuris. — Ni neniam preteriros tiamaniere. 
Orkoj ĉeestas, kaj pli malbonaj ol orkoj. 

Reirante haste al sia longedaŭra kutimo de sekreteco, li 
fermis sian manon ĉirkaŭ la valora Flakoneto, kiun li ankoraŭ 
portis. Ruĝa pro lia propra viva sango, lia mano momente 
ekbrilis, kaj poste li ŝovis la rivelan lumon profunde en 
poŝon proksiman al sia sino kaj volvis sin en sia elfa 
mantelo. Nun li provis rapidigi siajn paŝojn. Lia mastro 
distanciĝis de li; jam li estis antaŭa ĉirkaŭ dudek paŝojn, 
flirtante plu kvazaŭ ombro; baldaŭ li ne plu videblos en tiu 
mondo griza. 

Apenaŭ Sam kaŝis la lumon de la stelvitro, jam ŝi venis. 
lomete antaŭe kaj maldekstre li subite vidis, eliĝantan el 
nigra ombrotruo sub la klifo, la plej abomenindan figuron, 
kiun li iam rigardis, naŭzegan pli ol la teruro de malbonega 
sonĝo. Ŝi plej similis araneon, sed pli granda ol la grandaj 
ĉasbestoj, kaj pli timiga ol ili pro la malica intenco en ŝiaj 
senkompataj okuloj. Tiuj samaj okuloj, kiujn li supozis 
timigitaj kaj venkitaj, jen iii lumis denove je lumo 
misaŭgura, grapolitaj surŝia antaŭenŝovita kapo. Grandajn 
kornojn ŝi havis, kaj malantaŭ ŝia mallonga tigsimila kolo 
estis ŝia grandega ŝvelinta korpo, vasta pufa sako, 
balanciĝanta kaj sinkanta interŝiaj kruroj; ĝia granda supro 
estis nigra, makulita per grizaj makuloj, sed la ventro sube 
estis pala kaj fosforeska kaj eligis fiodoron. Ŝiaj kruroj estis 



kurbaj, kun grandaj nodaj artikoj superŝia dorso, kaj kun 
haroj kiuj elstaris ŝtalpikile, kaj ĉe la ekstremo de ĉiu kruro 
estis pinĉilo. 

Tuj kiam ŝi elpuŝis sian molan plaŭdan korpon kaj la 
kunfalditajn membrojn el la supera eliro de sia fikuŝejo, ŝi 
moviĝis terure rapide, jen kurante sur la grincaj kruroj, jen 
farante subitan salton. Ŝi estis inter Sam kaj ties mastro. Aŭ 
ŝi ne vidis Samon, aŭ ŝi provizore evitis lin kiel lumportinton, 
kaj direktis sian tutan intencon al unu predo, al Frodo 
senigita de sia Flakoneto, kuranta senatente laŭ la pado, 
ankoraŭ senscia pri sia danĝero. Rapide li kuris, sed Ŝeloba 
pli rapidis; post kelkaj saltoj ŝi kaptos lin. 

Sam anhelis kaj kolektis la tutan restantan spiron por krii. 

— Gardu vin malantaŭe! — li kriegis. — Atentu, mastro! Mi 
estas... — sed subite lia krio estis sufokita. 

Longa malseketa mano kovris lian buŝon kaj la alia kaptis 
lian kolon, dum io volviĝis ĉirkaŭ lian kruron. Surprize 
kaptite li falis malantaŭen en la brakojn de 1' atakinto. 

— Kaptis lin! — siblis Golumo kontraŭ lia orelo. — Fine, mia 
trezoro, ni kaptis lin, jes, la malafablan hobiton. Ni prenas ĉi 
tiun. Ŝi prenos la alian. Ho jes, Ŝeloba prenos lin, ne 
Smeagolo: li promesis; li tute ne dolorigos la mastron. Sed 
vin li havas, vi, malafabla fia ŝteliranto! — Li kraĉis sur la 
nukon de Sam. 

Furiozo pro la perfido kaj feroco pro la malhelpo, kiam lia 
mastro estis en mortdanĝero, havigis al Sam subitajn 
perfortemon kaj forton pli grandajn ol Golumo atendis de tiu 
malhasta stulta hobito, kia supozis lin Golumo. Eĉ Golumo 
mem ne povus pli rapide aŭ pli feroce tordi sin. Lia teno sur 
la buŝo de Sam ekglitis, kaj Sam ekkaŭris kaj ree ŝoviĝis 
antaŭen, klopodante forŝiri sin de la kroĉo ĉe lia kolo. Lia 



glavo estis ankoraŭ en la mano, kaj sur lia maldekstra brako, 
pendante sur ŝnureto, estis la bastono de Faramiro. Feroce li 
provis turni sin kaj trapiki sian malamikon. Sed Golumo pli 
rapidis. Lia longa brako elŝoviĝis, kaj li kroĉis la manradikon 
de Sam: liaj fingroj similis ŝraŭbtenilon; malrapide kaj 
senkompate li kurbigis malsupren kaj antaŭen la manon, ĝis 
dolorkrie Sam malkroĉis la glavon kaj ĝi falis teren; kaj la 
tutan tempon la alia mano de Golumo pli forte premis la 
gorĝon de Sam. 

Tiam Sam provis sian lastan trukon. Per sia tuta forto li 
fortiris sin kaj firme starigis siajn piedojn; poste li subite 
puŝegis siajn krurojn kontraŭ la teron kaj tutpotence ĵetis sin 
malantaŭen. 

Ne atendinte de Sam eĉ tiun simplan trukon, Golumo falis 
kun Sam supre, kaj li ricevis la tutan pezon de I' fortika 
hobito sur sian ventron. Akra siblo eliĝis el li, kaj momente 
lia mano ĉe la gorĝo de Sam malstriktiĝis; sed liaj fingroj 
daŭre tenis la glavon. Sam ŝiris sin antaŭen kaj foren, kaj 
stariĝis, kaj poste li giris dekstren, pivote laŭ la manradiko 
tenata de Golumo. Kaptinte la bastonon persia maldekstra 
mano, Sam svingis ĝin supren, kaj jen ĝi descendis kun fajfa 
klako sur la etenditan brakon de Golumo, tuj sub la kubuto. 

Kriĉe Golumo malkroĉiĝis. Tiam Sam atakis; sen paŭzo por 
transdoni la bastonon de maldekstre dekstren li faris alian 
sovaĝan baton. Serpentrapide Golumo glisis flanken, kaj la 
bato celinta lian kapon trafis lian dorson. La bastono 
rompiĝis. Tio sufiĉis al li. Kroĉiĝo de malantaŭe estis 
malnova manovro lia, kaj malofte li malsukcesis pri tio. Sed 
ĉi-foje erarigita de malico, li maltrafe parolis kaj frandumis 
antaŭ ol ambaŭ manoj kaptis la kolon de I' viktimo. Lia bela 
plano tute fuŝiĝis, kiam tiu abomena lumo tiel neatendite 
aperis en la mallumo. Kaj nun li frontis furiozan malamikon 
ne multe pli malgrandan ol li. Tiu ĉi lukto ne konvenis al li. 



Sam fulmrapide levis de la tero sian glavon kaj suprenigis 
ĝin. Golumo kriĉis kaj saltinte flanken li kvarpiede foriĝis per 
unu raneca saltego. Antaŭ ol Sam povis atingi lin, li foriris, 
kurante mirinde rapide reen al la tunelo. 

Glavenmane Sam sekvis lin. Momente li forgesis ĉion alian 
krom la ruĝa furiozo en sia cerbo kaj la deziro mortigi 
Golumon. Sed antaŭ ol li povis atingi lin, Golumo estis for. 
Tiam dum la senluma trao estis antaŭ li kaj la fiodoro eliĝis 
renkonte al li, penso pri Frodo kaj la monstro tondrobate 
trafis la menson de Sam. Li turnis sin kaj kuregis ekscitite 
laŭ la pado, ĉiam denove vokante la nomon de sia mastro. 
Sed tro malfrue. Tiugrade la insido de Golumo prosperis. 



10 


La alternativo de Mastro Samsaĝo 

Frodo kuŝis dorsaltere, kaj la monstro kliniĝis super li, tiel 
koncentrita al sia viktimo, ke ŝi malatentis Samon kaj ties 
kriojn, ĝis li tre proksimis. Alkuregante li vidis, ke Frodo estas 
jam ligita per ŝnuroj, ĉirkaŭvolvita de maleoloj ĝis ŝultroj, kaj 
la monstro persiaj grandaj antaŭkruroj komencas duonlevi, 
duontreni for lian korpon. 

Proksime de li kuŝis, brilanta sur la tero, lia elfa klingo, kie ĝi 
falis senutila el lia mano. Sam ne atendis por cerbumi, ĉu li 
estas kuraĝa, lojala aŭ kolera. Li saltis antaŭen kriante kaj 
kroĉis la glavon de I' mastro per la maldekstra mano. Poste li 
atakis. Neniun atakon pli ferocan iam atestis la sovaĝa 
mondo de la bestoj, kie iu furioza kreaĵeto armita per etaj 
dentoj, sola, volonte alsaltas turon el korno kaj felo, kiu 
staras super ĝia falinta parulino. 

Perturbite kvazaŭ dum franda revo per lia krieto, ŝi turnis 
malrapide la teruran malicon de sia rigardo al li. Sed preskaŭ 
antaŭ ol ŝi konstatis, ke atakas ŝin furiozo pli granda ol iu 
ajn, kiun ŝi konis dum sennombraj jaroj, la brila glavo mordis 
ŝian piedon kaj fortranĉis la pinĉilon. Sam ensaltis en la 
arkaĵon de ŝiaj kruroj, kaj per vigla suprenŝovo de I' alia 
mano alpikis la grapolajn okulojn surŝia klinita kapo. Unu 
okulego estingiĝis. 

Nun la impertinentulo estis rekte sub ŝi, momente 
neatingebla per ŝia pikilo kaj ŝiaj pinĉiloj. Ŝia ventrego estis 
super li kun sia putra lumo, kaj ties fetoro preskaŭ terenbatis 
lin. Tamen lia furiozo restis por ankoraŭ unu bato, kaj antaŭ 
ol ŝi povis sinki sur lin, sufokante lin kaj lian tutan 
impertinentan etan kuraĝon, li tranĉostrekis la brilan elfan 
klingon trans ŝin kun senespera forto. 



Sed Ŝeloba ne estis drakeca, al ŝi mankis parto pli mola ol 
nur ŝiaj okuloj. Nodoza kaj kavetoza pro putriĝo estis ŝia 
pramalnova felo, sed daŭre densigita de interne per tavolo 
post tavolo da fikreskaĵo. La klingo strekis sur ĝi teruran 
tranĉon, sed tiuj hidaj faldaĵoj ne estis penetreblaj per ajna 
homa forto, eĉ se elfo aŭ gnomo forĝus la ŝtalon aŭ la mano 
de Bereno aŭ de Turino svingus ĝin. Ŝi cedis al la bato, kaj 
poste ŝi levegis la grandan sakon de sia ventro alten super 
la kapo de Sam. Veneno ŝaŭmis kaj bobelis el la vundo. 
Dismetinte siajn krurojn, ŝi subenŝovis sian enorman bulaĵon 
al li denove. Tro baldaŭ. Ĉar Sam ankoraŭ staris kaj, lasinte 
fali sian propran glavon, li per ambaŭ manoj tenis la elfan 
klingon pintalsupre porforbari tiun naŭzan tegmenton; kaj 
tial Ŝeloba pro la pela potenco de la propra kruela volo, per 
forto pli granda ol ajna soldata mano, ŝovis sin sur la fatalan 
pikilon. Profunden, profunden ĝi pikis, dum Sam estis 
malrapide premata teren. 

Tian doloregon Ŝeloba neniam spertis, aŭ prisonĝis, en la 
tuta longa mondo de sia malicego. Ne la plej brava soldato 
el antikva Gondoro, nek la plej sovaĝa kaptita orko, iam ajn 
frontis ŝin aŭ pikis al ŝia amata karno. Trapasis ŝin tremego. 
Ree levegante sin, fortirante sin de la doloro, ŝi kurbigis sub 
si la tordiĝantajn membrojn kaj konvulsie retrosaltegis. 

Sam estis surgenua apud la kapo de Frodo, liaj sentumoj 
kirliĝis pro la fiodoro, dum liaj du manoj daŭre tenis la 
glavon. Tra la nebulo antaŭ siaj okuloj li malklare konsciis pri 
la vizaĝo de Frodo, kaj li obstine strebis regi sin kaj sin treni 
el la sveno, kiu minacis lin. Malrapide li levis sian kapon kaj 
vidis ŝin, nur kelkajn paŝojn for, okulumanta lin, dum ŝia 
beko gutigis sputon de veneno, kaj verda ŝlimo fluetis de 
sub ŝia vundita okulo. Tie ŝi kaŭris, la tikega ventro disŝovita 
sur la tero, la grandaj arkaĵoj de ŝiaj kruroj tremetantaj, dum 
ŝi kuntiriĝis por nova salto — ĉi-foje por premi kaj piki 



ĝismorte: neniu mordeto de veneno por senmovigi la 
baraktadon de ŝia viando; ĉi-foje por mortigi kaj disŝiri. 

Ĝuste kiam Sam mem ekkaŭris, rigardante ŝin, vidante sian 
morton en ŝiaj okuloj, venis al li ekpenso, kvazaŭ parolus iu 
fora voĉo, kaj li palpserĉis en sia sino per la maldekstra 
mano, kaj trovis tion, kion li serĉis: malvarma, malmola kaj 
solida ĝi ŝajnis laŭ lia tuŝo en fantoma mondo de teruro, la 
Flakoneto de Galadriela. 

— Galadriela! — li diris feble, kaj tiam li aŭdis voĉojn 
malproksimajn tamen klarajn: la kriadon de la elfoj 
promenantaj sub la steloj en la amataj ombroj de la Provinco 
kaj la muzikon de la elfoj, kiel tiu penetris lian dormon en la 
Halo de Fajro en la domo de Elrondo. 

Gilthoniel A Elbereth! 

Kaj tiam lia lango malligiĝis, kaj lia voĉo kriis en la lingvo, 
kiun li pe konis: 

A Elbereth Gilthoniel 
o menel palan-dfriel, 
le nallon sf di'nguruthos! 

A tiro nin, Fanuilos! 

Kaj post tio li ŝanceliĝe stariĝis kaj denove iĝis hobito 
Samsaĝo, filo de Hamfasto. 

— Nun venu, fiputraĵo! — li kriis. — Vi damaĝis mian 
mastron, bruto, kaj tion vi kompensos. Ni pluiros; sed unue 
ni ekvilibrigos la konton ĉe vi. Venu, kaj gustumu ĝin 
denove. 

Kvazaŭ lia nevenkebla spirito funkciigus ĝian potencon, la 
vitro subite flamis en lia mano kiel blanka torĉo. Gi flamis 
kiel stelo, kiu saltante el la firmamento brogas la malhelan 



aeron per lumo netolerebla. Neniu teruraĵo el la ĉielo iam pli 
frue brulis antaŭ la vizaĝo de Ŝeloba. Ties radioj eniris ŝian 
vunditan kapon kaj trastrekis ĝin netolerebla doloro, kaj la 
timiga luminfekto disvastiĝis de okulo al okulo. Ŝi retrofalis 
batante la aeron per siaj antaŭkruroj, ŝia vido estis 
eksplodita pro internaj fulmoj, ŝia menso agonia. Poste, 
forturninte sian vunditan kapon, ŝi ruliĝis flanken kaj 
komencis rampi, pinĉilon post pinĉilo, al la aperturo en la 
malhela klifo malantaŭe. 

Sam pluiris. Li ŝanceliĝis kiel ebriulo, sed li iris antaŭen. Kaj 
Ŝeloba finfine senkuraĝigita, ŝrumpinta en malvenko, tikegis 
kaj tremis, dum ŝi klopodis forrapidi de li. Ŝi alvenis la truon, 
kaj kuntiriĝinte, postlasante spuron el verda-flava ŝlimo, ŝi 
englisis, ĝuste kiam Sam svingis lastan baton al ŝiaj treniĝaj 
kruroj. Poste li falis teren. 

Ŝeloba estis for; kaj ĉu ŝi restis longe en sia fikuŝejo, 
vartante sian malicon kaj sian mizeron, kaj dum la lantaj 
jaroj de mallumo kuracis sin de interne, rekonstruante siajn 
grapolajn okulojn, ĝis kun malsato mortsimila ŝi denove 
ŝpinis siajn terurajn kaptilojn en la valoj de la Montoj de 
Ombro, tion ne rakontas tiu ĉi historio. 

Sam restis sola. Lacege, dum la vespero de I' Sennoma 
Lando trafis la lokon de la batalo, li rampis reen al sia 
mastro. 

— Mastro, kara mastro, — li diris, sed Frodo ne parolis. Kiam 
li kuris antaŭen, entuziasma, ĝoja pri sia libereco, Ŝeloba 
hide rapide venis malantaŭ li kaj per unu ekbato pikis lin en 
la kolo. Li kuŝis nun pala, kaj aŭdis neniun voĉon, kaj ne 
moviĝis. 


— Mastro, kara mastro! — diris Sam kaj atendis dum longa 
silento, aŭskultante vane. 



Poste kiel eble plej rapide li fortranĉis la ligantajn ŝnurojn 
kaj kuŝigis sian kapon sur la bruston de Frodo kaj al ties 
buŝo, sed neniun vivmoviĝon li povis trovi, nek sentis plej 
feblan tremeton de la koro. Ofte li frotis la manojn kaj 
piedojn de sia mastro, kaj tuŝis lian frunton, sed ili estis 
malvarmaj. 

— Frodo, sinjoro Frodo! — li vokis. — Ne lasu min sola ĉi tie! 
Vokas via Sam. Ne iru, kien mi ne povos sekvi! Vekiĝu, 
sinjoro Frodo! Ho vekiĝu, Frodo, kara mia, kara mia. Vekiĝu! 

Poste kolero inundis lin, kaj li ĉirkaŭkuris la korpon de sia 
mastro furioze, pikante la aeron, batante la ŝtonojn kaj 
kriante defiojn. Baldaŭ li revenis, kaj kliniĝinte rigardis la 
vizaĝon de Frodo, palan sub li en la krepusko. Subite li 
konstatis, ke li estas en tiu bildo, kiu estis vidigita al li en la 
spegulo de Galadriela en Lorieno: Frodo kun pala vizaĝo 
kuŝanta profunde dorma sub alta malhela klifo. Aŭ tiam li 
supozis profunde dorma. 

— Li mortis! — li diris. — Ne dormas, sed mortis! — kaj dum 

li diris tion, kvazaŭ la vortoj efikigus denove la venenon, al li 
ŝajnis, ke la vizaĝo iĝis grize verda. 

Kaj tiam trafis lin nigra senespero, kaj Sam kliniĝis al la tero, 
kaj tiris sian grizan kapuĉon sur la kapon, kaj nokto venis al 
lia koro, kaj nenion pli li konsciis. 

Kaj kiam finfine pasis la nigreco, Sam suprenrigardis, kaj 
ombroj ĉirkaŭis lin; sed dum kiom da minutoj aŭ horoj la 
mondo treniĝis plu, li ne sciis. Li estis ankoraŭ en la sama 
loko, kaj ankoraŭ lia mastro kuŝis mortinta apud li. La montoj 
ne jam diseriĝis, nek la tero ruiniĝis. 

— Kion mi faru, kion mi faru? — li diris. — Ĉu mi akompanis 
lin tra la tuta vojaĝo vane? — kaj tiam li rememoris sian 
propran voĉon, dirinta la vortojn, kiujn tiumomente li mem 



ne komprenis, komence de ilia vojaĝo: lon mi devas fari 
antaŭ la fino. Mi devas ĝisfini ĝin, sinjoro, se vi min 
komprenas. 

— Sed kion mi povas fari? Certe ne lasi sinjoron Frodo 
mortinta, neentombigita supre de la montoj, kaj iri hejmen, 
ĉu? Aŭ pluiri? Ĉu pluiri? — li ripetis, kaj dum momento skuis 
lin dubo kaj timo. — Ĉu pluiri? Ĉu tion mi devos fari? Kaj 
forlasi lin, ĉu? 

Tiam finfine li komencis plori; kaj irante al Frodo li ordigis 
ties korpon, kaj kunmetis la malvarmajn manojn sur lia 
brusto, kaj volvis lin en lia mantelo; kaj li kuŝigis la propran 
glavon unuflanke kaj la bastonon donacitan de Faramiro 
aliflanke. 

— Se mi devos pluiri, tiam mi devos kunpreni vian glavon, 
laŭ via permeso, sinjoro Frodo, sed mi metos tiun ĉi ĉe via 
flanko, kiel ĝi kuŝis flanke de 1' malnova reĝo en la dolmeno; 
kaj vi havas vian belan mitrilan veston de maljuna sinjoro 
Bilbo. Kaj vian stelvitron, sinjoro Frodo, vi ja pruntedonis al 
mi, kaj mi bezonos ĝin, ĉar ĉiam de nun mi estos en 
mallumo. Gi estas tro valora por mi, kaj la Damo donacis ĝin 
al vi, sed eble ŝi komprenos. Ĉu komprenas vi, sinjoro Frodo? 
Mi devos pluiri. 

Sed iri li ne povis, ankoraŭ ne. Li genuiĝis kaj tenis la manon 
de Frodo kaj ne povis liberigi ĝin. Kaj la tempo pasis kaj 
daŭre li genuis, tenante la manon de sia mastro, kaj 
debatante en sia koro. 

Nun li klopodis trovi forton porforŝiri sin kaj iri solecan 
vojaĝon al venĝo. Se entute li povus iri, lia kolero portus lin 
sur ĉiuj vojoj de la mondo, persekute, ĝis li trovus finfine lin: 
Golumon. Tiam Golumo mortus en angulo. Sed li ekvojaĝis 
ne por fari tion. Ne valorus forlasi sian mastron por tio. Tio ne 



revenigus lin. Nenio tion kapablus. Prefere ili ambaŭ estu 
mortaj kune. Kaj ankaŭ tio estis vojaĝo soleca. 


Li rigardis la brilan pinton de la glavo. Li pensis pri tiuj lokoj, 
malantaŭ kiuj estas nigra limo kaj falo en neniecon. Ne eblis 
eskapi tiuvoje. Tio estus fari nenion, eĉ ne funebri. Li 
ekvojaĝis ne por tio. 

— Kion do mi devas fari? — li denove kriis, kaj jam li ŝajnis 
konstati la malfacilan respondon: daŭrigi ĝis la fino. Alia 
soleca vojaĝo, kaj la plej malbona. 

— Kio? Ĉu mi, sola, iru ĝis la Fendaĵo de Sorto kaj tiel plu? 

— li hezitis ankoraŭ, sed la decidemo kreskis. — Kio? Ĉu mi 
forpenu la Ringon de li? Gin al li donis la Konsilio. 

Sed tuj venis la respondo: “Kaj la Konsilio donis al li 
kunulojn, por ke la komisio ne malsukcesu. Kaj vi estas la 
lasta el la Kurmlaro. Ne devas malsukcesi la komisio”. 

— Mi volus ne esti la lasta, — li ĝemspiris. — Mi volus, ke 
estu ĉi tie maljuna Gandalfo aŭ iu. Kial mi restas sola por 
decidi? Mi certe eraros. Kaj ne estas mia tasko portadi la 
ringon, ŝovante min antaŭen. 

— Sed vi ne ŝovis vin antaŭen; vi estas ŝovita antaŭen. Kaj 
koncerne tion, ke vi ne estas la ĝusta kaj konvena persono, 
vidu, sinjoro Frodo ne estis, oni povus diri, nek sinjoro Bilbo. 
Ili ne elektis sin. 

— Nu bone, mi devas decidi mem. Mi tion faros. Sed mi certe 
eraros: tio estus tipe de Sam Vato. Mi pripensu: se ĉi tie ni 
estos trovitaj, aŭ sinjoro Frodo estos trovita, kaj tiu Aĵo estos 
ĉe li, nu, la Malamiko akiros ĝin. Kaj tiel finiĝos ni ĉiuj, kaj 
Lorieno, kaj Rivendelo, kaj la Provinco kaj ĉio. Kaj la tempo 
urĝas, aŭ estos ĉiuokaze la fino. La milito komenciĝis, kaj pli 
ol probable la aferoj jam favoras la Malamikon. Ne eblas reiri 



kun Ĝi kaj serĉi konsilon aŭ permeson. Ne, aŭ sidi ĉi tie ĝis ili 
venos kaj mortigos min sur la korpo de la mastro, kaj akiros 
Ĝin; aŭ preni Ĝin kaj foriri. — Li profunde enspiris. — Do 
preni Ĝin! 

Li kliniĝis. Tre malabrupte li malligis la agrafon ĉe la kolo kaj 
glitigis sian manon sub la tunikon de Frodo; alimane levante 
la kapon li kisis la malvarman frunton, kaj milde forigis trans 
ĝin la ĉeneton. Kaj poste la kapo denove kuŝis trankvile. 
Neniu ŝanĝiĝo okazis sur la senmova vizaĝo, kaj pro tio pli ol 
pro ĉiuj aliaj signoj Sam finfine konvinkiĝis, ke Frodo mortis 
kaj flankenmetis la Serĉadon. 

— Adiaŭ, mastro, mia kara! — li murmuris. — Pardonu vian 
Sam. Li revenos al tiu ĉi loko, kiam la tasko estos plenumita, 
se li tion kapablos. Kaj poste li ne plu forlasos vin. Ripozu 
kviete, ĝis mi revenos, kaj neniu fibesto proksimiĝu al vi! Kaj 
se la Damo povus aŭdi min kaj realigi ankoraŭ unu deziron, 
mi dezirus reveni kaj retrovi vin. Adiaŭ! 

Poste li klinis sian propran nukon, kaj surmetis la ĉeneton, 
kaj tuj lia kapo estis klinita al la tero pro la pezo de la Ringo, 
kvazaŭ granda ŝtono estus pendigita al li. Sed malrapide, 
kvazaŭ la pezo malpliiĝus, aŭ nova forto kreskus en li, li 
levis la kapon, kaj poste per granda fortostreĉo li stariĝis kaj 
konstatis, ke li povas marŝi kaj porti sian ŝarĝon. Kaj 
momente li levis la Flakoneton kaj subenrigardis al sia 
mastro, kaj la lumo brilisjam milde laŭ la malabrupta 
radiado de I' vespera stelo dum somero, kaj en tiu lumo la 
vizaĝo de Frodo iĝis ree bela, pala tamen bela laŭ belo elfa, 
kvazaŭ de iu, kiu jam delonge trapasis la ombrojn. Kaj kun la 
maldolĉa konsolo de tiu lasta vido Sam turniĝis kaj kaŝis la 
lumon kaj stumblis antaŭen en la profundiĝantan malhelon. 

Ne necesis, ke li iru longan distancon. La tunelo estis iom 
malantaŭe; la Fendo ducent paŝojn antaŭe aŭ malpli. La 



pado videblis en la krepusko, profunda vojsulko elfosita pro 
epokoj de trapaso, nun malapike supreniris kiel longa kavo 
kun klifoj ambaŭflanke. La kavo rapide mallarĝiĝis. Baldaŭ 
Sam alvenis longan aron de larĝaj malprofundaj ŝtupoj. Jam 
la orka turego estis rekte super li, brovumanta nigre, kaj en 
ĝi ardis la ruĝa okulo. Nun li estis kaŝita en la ombroj sub ĝi. 
Li proksimiĝis al la supro de la ŝtupoj kaj estis finfine en la 
Fendo. 

— Mi decidis, — li ripetadis al si. Sed li ne findecidis. 
Kvankam li faris sian plejeblon trapensi ĉion, tio kion li faris 
tute kuspis lian naturon, kaj li murmuris: — Ĉu mi faris 
erare? Kion mi devisfari? 

Kiam la apikaj flankoj de la Fendo ĉirkaŭfermis lin, antaŭ ol li 
alvenis la efektivan supraĵon, antaŭ ol li rigardis finfine la 
padon subirantan al la Sennoma Lando, li turnis sin. Dum 
momento, senmova en netolerebla dubemo, li retrorigardis. 

Li povis ankoraŭ vidi, kiel etan makulon en la profundiĝanta 
morno, la elirejon de la tunelo; kaj ŝajnis al li, ke li vidas aŭ 
divenas la kuŝlokon de Frodo. Li supozis, ke tie sube estas 
ekbrileto sur la tero, aŭ eble tio estis ia trompo pro liaj 
larmoj, kiam li gvatis el tiu alta loko ŝtonoza, kie lia vivo 
ruiniĝis. 

— Se mi nur povus realigi mian solan deziron, — li suspiris, 

— reiri kaj retrovi lin! — Poste li finfine sin turnis al la vojo 
antaŭe kaj iris kelkajn paŝojn, la plej pezajn kaj plej 
nevolontajn, kiujn li iam faris. 

Nur kelkajn paŝojn; kaj jam nur kelkajn pliajn kaj li subeniros 
kaj neniam plu vidos tiun altan lokon. Kaj tiam subite li aŭdis 
kriojn kaj voĉojn. Orkajn voĉojn. Li staris ŝtone senmova. 
Orkoj estis malantaŭ li kaj antaŭ li. Bruo de batantaj piedoj 
kaj raŭkaj krioj: orkoj proksimiĝis al la Fendo de la fora 
flanko, eble el iu enirejo de la turego. Piedbatoj kaj krioj 



malantaŭe. Li rapide turniĝis. Li vidis ruĝajn lumetojn, 
torĉojn, palpebrumantajn tie sube, kiam ili eliris el la tunelo. 
Finfine persekutado komenciĝis. La ruĝa okulo de la turego 
ne estis blinda. Li estis kaptota. 

Jam la flagro de venantaj torĉoj kaj la tinto de ŝtalo antaŭe 
estis tre proksimaj. Post minuto ili alvenos kaj atingos lin. Tro 
longe li hezitadis decidiĝe, kaj jam tio estis superflua. Kiel li 
povus eskapi, aŭ savi sin, aŭ savi la Ringon? La Ringon. Li ne 
konsciis pri penso aŭ decido. Li simple trovis, ke li eltiras la 
ĉeneton kaj enmanigas la Ringon. La ĉefo de la orka bando 
aperis en la Fendo antaŭ li. Tiam li surfingrigis ĝin. 

La mondo ŝanĝiĝis, kaj unuopa tempero estis plenigita de 
horo da pensado. Tuj li konstatis, ke aŭdado pliakriĝis, dum 
vidado malklariĝis, sed alie ol en la fikuŝejo de Ŝeloba. Ĉio 
ĉirkaŭ li nun estis ne malhela, sed malpreciza; dum li mem 
troviĝis en griza nebula mondo, sola, kvazaŭ nigra solida 
roketo, kaj la Ringo, subenpremanta lian maldekstran 
manon, similis globon el varmega oro. Li tute ne sentis sin 
nevidebla; kaj li sciis, ke serĉas lin la Okulo. 

Li aŭdis krakon de ŝtono kaj la murmuron de akvo 
malproksime en la Morgula Valo; kaj forprofunde sub la roko 
la bobelan mizeron de palpanta Ŝeloba, vojperdinta en iu 
senluma koridoro; kaj voĉojn en karceroj de la turego; kaj la 
kriojn de orkoj venantaj el la tunelo; kaj surdige muĝantajn 
en liaj oreloj, batadon de la piedoj kaj ŝiran bruegon de la 
orkoj antaŭ li. Li kuntiriĝis al la klifo. Sed ili marŝis supren 
kiel bando fantoma, grizaj distorditaj figuroj en nebulo, nur 
sonĝaĵoj el timo kun palaj flamoj en la manoj. Kaj ili 
preterpasis lin. Li kaŭris, provante forrampi en iun fendon 
por kaŝi sin. 

Li aŭskultis. La orkoj eltunelaj kaj la aliaj subenmarŝantaj 
jam ekvidis unuj aliajn, kaj ambaŭ partioj nun rapidis kaj 



kriis. Li klare aŭdis ambaŭ, kaj li komprenis, kion ili diras. 
Eble la Ringo havigis komprenon de lingvoj, aŭ simple 
komprenon, precipe pri la servantoj de ĝia kreinto Saŭrono, 
tiel ke se li atentis, li komprenis kaj tradukis por si la 
pensojn. Certe la potenco de la Ringo ege plifortiĝis apud la 
lokoj de ĝia forĝado; sed unu aferon ĝi ne havigis, kaj tiu 
estis kuraĝo. Aktuale Sam ankoraŭ pensis nur pri sinkaŝado, 
pri nevidateco ĝis ĉio ree kvietos; kaj li aŭskultis 
maltrankvile. Li ne povis diveni, kiel proksimaj estas la 
voĉoj, la vortoj ŝajnis preskaŭ enorelaj. 

— Hola! Gorbago! Kion vi faras ĉi tie? Ĉu jam sufiĉis al vi 
milito? 

— Ordonite, vi plumpulo. Kaj kion faras vi, Ŝagrato? Ĉu 
laciĝis pri embuskado tie supre? ĉu ekemas descendi por 
batali? 

— Ordonite al vi. Mi komandas tiun ĉi pasejon. Do parolu 
ĝentile. Kion vi raportas? 

— Nenion. 

— Haj! haj! joj! — Krio interrompis la interparolon de la 
estroj. La orkoj pli sube subite vidis ion. Ili ekkuris. Tion faris 
ankaŭ la aliaj. 

— Haj! Hola! Jen io! Kuŝas meze de la vojo. Spiono, spiono! 

— aŭdiĝis ululo de graŭlaj kornoj kaj babelo da blekantaj 
voĉoj. 

Per terura bato Sam estis vekita el sia kaŭra humoro. Ili 
ekvidis lian mastron. Kion ili faros? Li aŭdis tiajn onidirojn 
prila orkoj, kiaj koagulus la sangon. Estis netolereble. Li 
saltleviĝis. Li forĵetis la celon kaj ĉiujn siajn decidojn, kaj kun 
ili dubemon kaj timon. Li jam sciis, kie estas lia loko kaj 



estis: apud la mastro, kvankam ne estis klare, kion li povus 
tie fari. Li retrokuris laŭ la ŝtupoj, suben laŭ la pado al Frodo. 

“Kiom da ili estas? — li pensis. — Tridek aŭ kvardek el la 
turego minimume, kaj multe pli elsube, mi konjektas. Kiom 
el ili mi povos mortigi, antaŭ ol ili trafos min? Ili vidos la 
flamon de la glavo tuj, kiam mi elingigos ĝin, kaj pli aŭ 
malpli frue ili trafos min. Mi scivolas, ĉu iu kanto iam 
mencios tion: Kiel falis Samsaĝo en la Alta Pasejo kaj starigis 
muron da kadavroj ĉirkaŭ sia mastro. Ne, neniu kanto. 
Kompreneble ne, ĉar la Ringo estos trovita, kaj kantoj ne plu 
estos. Mi ne povas malhelpi tion. Mia loko estas ĉe sinjoro 
Frodo. Tion devos kompreni Elrondo kaj la Konsilio, kaj la 
gravaj princoj kaj princinoj en tuta saĝeco. Iliaj planoj 
fuŝiĝis. Mi ne povas esti iiia Ringoportanto. Ne sen sinjoro 
Frodo”. 

Sed la orkoj jam pasis el lia nebula vidkampo. Li ne disponis 
tempon pli frue por konsideri sin mem, sed nun li konstatis, 
ke li estas lacega, lacega preskaŭ ĝis elĉerpiĝo: liaj kruroj ne 
povis porti lin tiel, kiel li deziris. Li tro malrapidis. La pado 
ŝajnis mejlojn longa. Kien ili ĉiuj iris en la nebulo? 

Jen ili estis denove! Ankoraŭ sufiĉe antaŭe. Grupo da figuroj 
ĉirkaŭ io kuŝanta sur la tero; kelkaj ŝajnis kuri tien kaj reen, 
klinitaj kiel hundoj spurantaj. Li provis plirapidi. 

— Ek, Sam! Aŭ vi denove tro malfruos. — Li malstriktigis la 
glavon en ĝia ingo. Post momento li elingigos ĝin, kaj tiam... 

Aŭdiĝis sovaĝa bruego, hupado kaj ridado, kiam io estis 
levita de la tero. 

— Ja hoj! Ja hari hoj! Supren! Supren! Poste kriis voĉo: 

— Jam ek! Laŭ la vojo rapida. Reen al la Subpordejo! Laŭ ĉiuj 
indikoj ŝi ne ĝenos nin ĉi-nokte. — La tuta orka bando 



komencis moviĝi. Kvar en la mezo portis la korpon alte sur la 
ŝultroj. — Ja hoj! 

Ili ja forprenis la korpon de Frodo. Ili ekiris. Li ne povis 
ĝisatingi ilin. Tamen li penis plu. La orkoj alvenis la tunelon 
kaj eniris. La ŝarĝportantoj iris la unuaj, kaj post ili okazis 
sufiĉe multe da luktado kaj interŝovado. Sam pluiris. Li 
elingigis la glavon, flagron da bluo en lia mano ŝanceliĝa, 
sed ili ne vidis ĝin. Guste kiam li alspiregis ĝis ili, la lastaj el 
ili malaperis en la nigran truon. 

Momente li staris, anhelante, premante sian bruston. Poste li 
viŝis la vizaĝon persia mano, forigante polvon, ŝviton kaj 
larmojn. 

— Fi al la putraĵo! — li diris kaj saltis post ili en la senlumon. 

Ne plu ŝajnis al li tre mallume en la tunelo, prefere tio estis 
kvazaŭ li elpaŝus el maldensa nebuleto en nebulon pli 
pezan. Lia laceco kreskis, sed lia volforto tiom pli firmiĝis. Li 
pensis vidi la lumon de torĉoj iomete antaŭe, sed malgraŭ la 
klopodado li ne sukcesis ĝisatingi ilin. Orkoj iras rapide en 
tuneloj, kaj tiun tunelon ili bone konis; ĉar malgraŭ Ŝeloba ili 
estis devigataj ofte utiligi ĝin kiel la plej rapidan vojon el la 
Morta Urbo trans la montoj. Dum kiu praa epoko la ĉefa 
tunelo kaj la ronda ŝaktego estis konstruitaj, kie Ŝeloba 
ekloĝiĝis en la pratempo, ili ne sciis; sed multajn flankvojojn 
ili mem fosis ĉirkaŭ ĝi ambaŭflanke, por eviti la fikuŝejon 
dum sia irado tien-reen pro la aferoj de siaj mastroj. Tiunokte 
ili ne intencis iri profunden, sed rapidis trovi flankan 
koridoron, kiu rekondukis al ilia gardoturo sur la klifo. La 
plimultaj el ili estis jubilaj, ĝojigitaj pertio, kion ili trovis kaj 
vidis, kaj kurante ili balbutis kaj klaĉadis laŭ siaspeca moro. 
Sam aŭdis la bruon de iliaj raŭkaj voĉoj, plataj kaj malmolaj 
en la morta aero, kaj li povis distingi du voĉojn el interĉiuj 
aliaj: tiuj estis pli laŭtaj, kaj pli proksimaj al li. La 



komandantoj de la du partioj ŝajnis iri ĉe la posto, debatante 
dumire. 

— Ĉu vi povas ĉesigi la bruon de via kanajlaro, Ŝagrato? 

— gruntis unu. — Ni ne deziras, ke Ŝeloba venu al ni. 

— Blage, Gorbago! La viaj kreas pli ol duonon de la bruo, 

— diris la alia. — Sed lasu ludi la knabojn! Ne necesos ĝeniĝi 
pri Ŝeloba dum iom da tempo, mi opinias. Ŝi sidiĝis sur 
najlon, ŝajne, kaj pri tio ni ne ploros. Ĉu vi ne vidis 
malpuraĉaĵon la tutan vojon al tiu malbeninda ŝia fendeto? 
Se ni unufoje ŝtopis ĝin, ni ŝtopis ĝin centfoje. Do lasu ilin 
ridi. Kaj ni trafis iom da bonŝanco finfine: akiris ion, kion 
Lugburzo deziras. 

— Lugburzo deziras ĝin, ĉu? Kio ĝi estas, laŭ via takso? Elfa 
ĝi ŝajnis al mi, sed malpli granda. Kia danĝero en tia afero? 

— Ne scias, ĝis ni ekrigardos. 

— Oho! Do ili ne sciigis al vi, kion atendi? Ili ne sciigis al ni 
ĉion, kion scias ili, ĉu ne? Eĉ ne duonon. Sed ili povas kulpi 
erarojn, tion povas eĉ la Superuloj. 

— Ĉit, Gorbago! — La voĉo de Ŝagrato mallaŭtiĝis, tiel ke eĉ 
la akrigita aŭdo de Sam nur streĉe sukcesis aŭdi ilian 
parolon. — Povas okazi, sed ĉie ili havas okulojn kaj orelojn; 
tre probable ankaŭ en mia trupo. Sed tute nedubeble, ili 
ĝeniĝas pri io. Tiaj estas la nazguloj sube, laŭ via priskribo; 
kaj ankaŭ Lugburzo estas. lo preskaŭ forglitis. 

— Preskaŭ, laŭ vi! — diris Gorbago. 

— Bone, — diris Ŝagrato, — sed pri tio ni parolos poste. 
Atendu ĝis ni alvenos la Subvojon. Tie estas loko, kie ni 
povos iom interparoli, dum la knaboj pluiros. 



Baldaŭ poste Sam vidis malaperon de la torĉoj. Baldaŭ 
aŭdiĝis muĝa bruo, kaj ĝuste kiam li alrapidis, frapsono. Laŭ 
lia supozo, la orkoj turniĝis kaj eniris ĝuste tiun aperturon, 
kiun Frodo kaj li esploris kaj trovis blokita. Gi ankoraŭ estis 
blokita. 

Ŝtonego ŝajnis bari la vojon, sed iel la orkoj trairis, ĉar li 
aŭdis iliajn voĉojn aliflanke. Ili daŭre kuris pluen, pli kaj pli 
profunden en la monton, reen al la turego. Sam sentis 
malesperon. Ili ficele forportis la korpon de lia mastro, sed li 
ne povis sekvi. Li puŝis kaj ŝovis la baraĵon, kaj li ĵetis sin 
kontraŭ ĝin, sed ĝi rifuzis cedi. Tiam ne malproksime, 
aliflanke, aŭ tiel ŝajnis al li, li aŭdis denove la voĉojn de la 
du komandantoj. Li staris aŭskultante dum iom da tempo, 
eble esperante ekscii ion utilan. Eble Gorbago, kiu ŝajne 
apartenis al Minaso Morgul, elvenos, kaj tiam li povus engliti. 

— Ne, mi ne scias, — diris la voĉo de Gorbago. — La mesaĝoj 
trairas pli rapide ol io povas flugi, ĝenerale. Sed mi ne 
esploras, kiel tio efektiviĝas. Malpli danĝere tiel. Grr! Tiuj 
nazguloj tremigas min. Kaj ili senkorpigas vin tuj ekvidinte 
vin, kaj lasas vin malvarma en la senlumo aliflanke. Sed Li 
ŝatas ilin; ili estas Liaj favoratoj nuntempe, do senutilas 
grumbli. Mi diras al vi, ke ne estas ludo servi tie sube en la 
urbo. 

— Vi vere spertiĝus, ĉi tie supre en Ŝeloba societo, — diris 
Ŝagrato. 

— Mi preferus esti nek ĉi tie, nek tie. Sed la milito jam 
komenciĝis, kaj kiam ĝi finiĝos, la aferoj eble faciliĝos. 

— Ĝi bone progresas, laŭ ili. 

— Ili sendube diras tion, — gruntis Gorbago. — Ni vidos. Sed 
ĉiuokaze, se ĝi ja progresas bone, supozeble estos pli da 
spaco. Kiel vi supozas: se ni havos okazon, eble vi kaj mi 



forŝteliĝu kaj starigu propran entreprenon kun kelkaj fidindaj 
knaboj, ie kie iom da bona rabaĵo estas ĉemane, kaj mankos 
trudaj ĉefoj. 

— Ha! — diris Ŝagrato. — Kiel en la malnova tempo. 

— Jes, — diris Gorbago. — Sed ne dependu de tio. Mi ne 
trankvilas mense. Kiel vi diris, la trudaj ĉefoj, jes, — lia voĉo 
preskaŭ flustriĝis, — jes, eĉ la plej ĉefa, povas erari. lo 
preskaŭ forglitis, laŭ vi. Laŭ mi, io jam forglitis. Kaj ni devos 
atenti. Ĉiam la kompatindaj urukoj devas korekti glitojn, 
kontraŭ malmulta danko. Sed neforgesu: la malamikoj ne 
amas nin, kiel ili ne amas Lin, kaj se ili submetos Lin, ankaŭ 
ni estos kaputaj. Sed diru: je kioma horo oni ordonis vian 
eliron? 

— Antaŭ ĉirkaŭ unu horo, ĝuste antaŭ ol vi vidis nin. Mesaĝo 
venis: Nazguloj maltrankvilas. Timas pri spionoj sur la 
Ŝtupoj. Duoblan priatenton. Patrolon al supro de la ŝtupoj. Mi 
venis tuj. 

— Afero malbona, — diris Gorbago. — Vidu: niaj Silentaj 
Vaĉantoj estis maltrankvilaj antaŭ pli ol du tagoj, tion mi 
scias. Sed mia patrolo ne estis ordonita eliri ĝis post unu plia 
tago, kiel ankaŭ mesaĝon oni ne sendis al Lugburzo pro tio, 
ke la Grandan Signalon oni hisis, kaj la ĉefa nazgulo foriris al 
la milito, kaj ĉio cetera. Kaj poste oni ne povis sufiĉe longe 
allogi la atenton de Lugburzo, oni diras. 

— La Okulo okupiĝis aliloke, mi supozas, — diris Ŝagrato. 

— Laŭdire okazas gravaj aferoj forokcidente. 

— Povas esti, — graŭlis Gorbago. — Sed dume malamikoj 
supreniris la Ŝtupojn. Kaj pri kio vi okupiĝas? Via tasko estas 
sentineli, ĉu ne, kun aŭ sen specialaj ordonoj. Por kio vi 
utilas? 



— Sufiĉe! Ne provu instrui al mi mian laboron. Ni estis viglaj 
efektive. Ni sciis, ke okazas aferoj strangaj. 

— Tre strangaj! 

— Jes, tre strangaj: lumoj kaj kriado kaj tiel plu. Sed Ŝeloba 
aktivis. Miaj knaboj vidis ŝin kaj ŝian Ŝteliranton. 

— Ĉu ŝian Ŝteliranton? Kio estas tio? 

— Vi certe vidis lin: etan maldikan nigrulon, similan al 
araneo aŭ eble pli al malsata rano. Li estis ĉi tie pli frue. 
Venis el Lugburzo la unuan fojon, kaj de Supre estis la 
ordono, ke ni permesu al li trapasi. Li ascendis la Ŝtupojn 
unu-dufoje post tiam, kaj ni lasis lin trankvila: li ŝajnas havi 
ian interkonsenton kun ŝia Moŝto. Mi supozas, ke li ne estas 
manĝinda: ŝi ne ĝenus sin pri ordonoj de Supre. Sed bele vi 
gardas en la valo: li estis ĉi tie je unu tago antaŭ ĉi tuta 
tohuvabohuo. Frue hieraŭ nokte ni vidis lin. Ĉiuokaze niaj 
knaboj raportis, ke Ŝia Moŝto amuzas sin, kaj tio ŝajnis al mi 
en ordo, ĝis venis la mesaĝo. Mi supozis, ke ŝia ŝteliranto 
alportis al ŝi ludilon, aŭ ke vi sendis al ŝi donacon, 
militkaptiton aŭ ion. Mi ne enmiksiĝas, kiam ŝi ludas. Nenio 
preterpasas Ŝeloban, kiam ŝi estas ĉasanta. 

— Nenio, ĉu vi diras! Ĉu vi ne uzis viajn okulojn tie 
malantaŭe? Mi diras al vi, ke mi ne trankvilas mense. Kio ajn 
ascendis la Ŝtupojn, tio ja preterpasis. Gi tranĉis ŝian 
teksaĵon kaj komplete eskapis el la truo. Tio pripensindas! 

— Nu, bone, ŝi kaptis lin en la fino, ĉu ne? 

— Kaptis lin? Kaptis kiun? ĉu tiun ĉi etulon? Sed se li estus 
la sola, ŝi antaŭlonge trenus lin al sia konservejo, kaj li nun 
estus tie. Kaj se Lugburzo volus havi lin, ĝuste vi devus iri 
por akiri lin. Bele por vi. Sed ĉeestis pli ol unu. 



Tiupunkte Sam kornencis aŭskulti pli atente kaj premis sian 
orelon al la ŝtono. 

— Kiu tranĉis la ŝnurojn, per kiuj ŝi volvis lin, Ŝagrato? La 
sama, kiu tranĉis la teksaĵon. Ĉu vi ne vidis tion? Kaj kiu 
enpikis pinglon en ŝian Moŝton? La sama, supozeble. Kaj kie 
estas tiu? Kie li estas, Ŝagrato? 

Ŝagrato nenion respondis. 

— Konvenas, ke vi pripensu tion, se vi kapablas. Ne estas 
ridinda afero. Neniu, neniu ĝis nun enpikis pinglon en 
Ŝeloban, kiel vi devus scii mem bone. Tio ne plorindas, sed 
pripensu: iu ĉirkaŭvagas ĉi tie, kiu pli danĝeras ol iu ajn alia 
ribelulo iam promeninta ekde la malnovaj misepokoj, depost 
la granda Sieĝo. lo efektive forglitis. 

— Kaj kio do estas tio? — graŭlis Ŝagrato. 

— Laŭ ĉiuj signoj, estro Ŝagrato, mi opinias, ke disvagas 
granda batalisto, plej verŝajne elfo, ĉiuokaze kun elfa glavo, 
kaj eble ankaŭ hakilo; kaj li vagas interne de viaj limoj, 
cetere, kaj vi neniam ekvidis lin. Vere tre strange! 

— Gorbago kraĉis. Sam amare ridetis pro tiu priskribo pri li. 

— Ah, bone, ĉiam vi kutimas akcepti vidpunkton 
pesimisman, — diris Ŝagrato. — Vi rajtas interpreti la signojn 
laŭ via bontrovo, sed eble oni povas klarigi ilin alimaniere. 
Ĉiuokaze mi postenigis ĉie sentinelojn, kaj mi intencas 
pritrakti la aferojn unuope. Post kiam mi rigardos la ulon, 
kiun ni fakte kaptis, mi komencos zorgi pri io alia. 

— Laŭ mia konjekto vi ne trovos multon en tiu etulo, — diris 
Gorbago. — Li eble ne koncerniĝis pri la reala misaĵo. La 
grandulo kun akra glavo ne ŝajnis alte taksi lin ĉiuokaze; li 
nur lasis tiun kuŝanta: tipe elfa agmaniero. 



— Ni vidos. Venu jam. Ni sufiĉe interparolis. Ni iru rigardi la 
kaptiton. 

— Kion vi intencas fari pri li? Ne forgesu, ke mi la unua 
ekvidis lin. Se okazos ludo, mi kaj miaj knaboj devos 
partopreni. 

— Regu vin, — graŭlis Ŝagrato, — al mi estas ordonite. Kaj 
koncernos mian ventron, kaj vian, se mi malobeos. Ĉiu 
senrajta enirinto, trovita de la gardistaro, estu enkarcerigita 
en la turego. La kaptito estas nudigenda. Plena priskribo de 
ĉiu artiklo, vestaĵo, armilo, letero, ringo, aŭ bagatelaĵo estas 
sendenda tuj al Lugburzo kaj nur al Lugburzo. Kaj la kaptiton 
oni devas teni sekura kaj nedifektita, kontraŭ mortpuno al 
ĉiu ano de la gardistaro, ĝis Li iun sendos aŭ venos Mem. Tio 
estas sufiĉe klara, kaj tion mi intencas fari. 

— Ĉu nudigenda? — diris Gorbago. — Ĉu tio inkluzivas 
dentojn, ungojn, harojn kaj tiel plu? 

— Ne, nenion tian. Lin prenos Lugburzo, mi ja diris al vi. Oni 
volas havi lin sekuran kaj kompletan. 

— Vi trovos tion malfacila, — ridis Gorbago. — Jam nun li 
estas nura kadavraĵo. Kion faros Lugburzo pri tia aĵo, mi ne 
konjektas. Li samutile enirus kuirpoton. 

— Idioto, — graŭlis Ŝagrato. — Vi parolis tre sprite, sed 
multon vi ne scias, kvankam la plimultaj aliaj tion scias. Vin 
ricevos la kuirpoto aŭ Ŝeloba, se vi ne gardos vin. Kadavraĵo! 
Ĉu nur tiom vi konas Ŝian Moŝton? Kiam ŝi ligas per ŝnuroj, 
ŝi celas viandon. Mortan viandon ŝi ne manĝas, nek suĉas 
malvarman sangon. Tiu ulo ne estas mortinta! 

Sam ŝanceliĝis, kroĉante la ŝtonon. Li sentis, kvazaŭ 
renversiĝus la tuta malhela mondo. Tiom forta estis la ŝoko, 
ke li preskaŭ svenis, sed eĉ luktante por reteni sian 



konscion, profunde interne de si, li konstatis la komenton: 
“Idioto, li ne estas mortinta, kaj en via koro vi sciis tion. Ne 
fidu vian kapon, Samsaĝo, ĝi ne estas via plej efika parto. 

Via problemo estas, ke vi neniam efektive sentis esperon. 
Nun kion fari?” Momente nenion, krom apogi sin al la 
senmova ŝtono kaj aŭskulti, aŭskulti la fiajn orkajn voĉojn. 

— Ta! — diris Ŝagrato. — Ŝi posedas pli ol unu venenon. 

Kiam ŝi ĉasas, ŝi nur pikas ilin ĉe la nuko, kaj ili malrigidiĝas 
kvazaŭ senostigitaj fiŝoj, kaj poste ŝi traktas ilin laŭplaĉe. Ĉu 
vi memoras la maljunan Ufthakon? Dum tagoj li forestis. 
Poste ni trovis lin en angulo; li estis pendanta, sed li estis 
plenkonscia kaj furiozrigarda. Kiom ni ridis! Ŝi forgesis lin, 
eble, sed ni ne tuŝis lin, ĉar ne valoris entrudiĝi al Ŝi. Ne, tiu 
eta putraĵo vekiĝos post kelkaj horoj, kaj krom provizora 
naŭza sento li estos tute en ordo. Aŭ estus tia, se Lugburzo 
lasus lin trankvila. Kaj kompreneble li scivolos pri sia 
troviĝejo kaj pri tio, kio okazis al li. 

— Kaj pri tio, kio al li okazos, — ridis Gorbago, — ni povos 
ĉiuokaze rakonti al li iom, se nenion alian ni rajtos. 
Supozeble li neniam antaŭe estis en bela Lugburzo, do eble 
li ŝatos scii, kion atendi. Tio estos pli amuza ol mi supozis. Ni 
iru! 

— Mankos amuziĝo, mi diris al vi, — diris Ŝagrato. — Kaj 
nepras teni lin sendifekta, aŭ ni frontos la morton. 

— Bone! Sed survia loko mi kaptus la grandulon, kiu 
ĉirkaŭiras, antaŭ ol sendi raporton al Lugburzo. Ne aŭdiĝos 
tre bele, se vi diros, ke la katidon vi kaptis, sed lasis eskapi 
la katon. 

La voĉoj komencis formoviĝi. Sam aŭdis la bruon de piedoj 
forirantaj. La ŝoko forlasis lin, kaj nun sovaĝa furiozo inundis 
lin. 



— Mi komplete eraris! — li kriis. — Mi tion antaŭvidis. Nun ili 
havas lin, la demonoj! la putraĵoj! Neniam forlasu vian 
mastron, neniam, neniam: tio estis mia ĝusta regulo. Kaj en 
mia koro mi sciis tion. Ke mi estu pardonita! Nun mi devos 
reatingi lin. lel, iel! 

Li ree elingigis sian glavon kaj batis la ŝtonon per la tenilo, 
sed ĝi nur redonis obtuzan sonon. La glavo tamen jam brilis 
tiel hele, ke li povis malklare vidi pro ĝia lumo. Surprizite li 
rimarkis, ke la blokego estas peze pordforma, kaj altas malpl 
ol duoble kiom li. Superĝi estis malhela malplena spaco 
inter la supra ekstremo kaj la malalta arkaĵo de la aperturo. 
Ĝi estis probable intencita nur kiel barilo kontraŭ eniro de 
Ŝeloba, ligita interne per ia klinko aŭ riglilo ekster atingo de 
ŝia ruzemo. Per sia restanta forto Sam saltis, supergrimpis, 
kaj lasis sin fali; poste li kuradis freneze kun la glavo 
flamanta en sia mano, ĉirkaŭ angulon kaj supren tra 
serpentuma tunelo. 

La sciiĝo, ke lia mastro ankoraŭ vivas, stimulis lin al lasta 
klopodo preter pensoj pri laceco. Li vidis nenion antaŭe, ĉar 
tiu ĉi nova koridoro tordiĝis kaj turniĝis konstante; sed li 
opiniis, ke li proksimiĝas al la du orkoj: ties voĉoj denove 
malforiĝis. Nun ili ŝajnis sufiĉe proksimaj. 

— Tion mi intencas fari, — diris Ŝagrato kolere. — Meti lin 
tute alte en la plej supra ĉambro. 

— Por kio? — graŭlis Gorbago. — Ĉu vi ne havas karcerojn 
sube? 

— Li estu neatingebla, mi diras al vi, — respondis Ŝagrato. 

— Komprenite, ĉu? Li estas valora. Mi ne senescepte fidas 
miajn knabojn, kaj el la viaj mi fidas neniun; ankaŭ ne vin, 
kiam vi avidegas amuzaĵon. Li estos tie, kie mi deziras lin. 



kaj kien vi ne venos, se vi ne restos ĝentila. Al la supro, mi 
diras. Tie li estos sekura. 

— Ĉu vere? — diris Sam. — Vi forgesas pri la granda elfa 
batalisto, kiu ĉirkaŭvagas! — Dirinte tion, li kuregis ĉirkaŭ la 
lastan angulon, nur por konstati, ke pro iu trompo de la 
tunelo aŭ de la aŭdkapablo havigita de la Ringo li mistaksis 
la distancon. 

La du orkaj figuroj estis ankoraŭ iom antaŭe. Li jam povis 
vidi ilin, nigrajn kaj stumpajn fone de ruĝa brilego. La 
koridoro iris rekte finfine, supren laŭ deklivo; kaj ĉe la 
ekstremo, larĝe malfermita, estis granda pordoparo, 
kondukanta supozeble al profundaj ĉambroj fore sub la alta 
korno de la turego. La orkoj kun sia ŝarĝo jam eniris. 

Gorbago kaj Ŝagrato proksimiĝis al la pordego. 

Sam aŭdis eksplodon de raŭka kantado, blekantaj kornoj kaj 
gongobatado, hida bruego. Gorbago kaj Ŝagrato estisjam 
sur la sojlo. 

Sam kriegis kaj svingis Pikilon, sed lian etan voĉon dronigis 
la tumulto. Neniu atentis lin. 

La granda pordego krake fermiĝis. Bum. La feraj fermstangoj 
falis en sian pozicion interne. Klak. La pordego estis fermita. 
Sam ĵetis sin kontraŭ la riglitajn latunajn bendojn kaj falis 
senkonscia al la tero. Li troviĝis ekstere en la mallumo. Frodo 
vivis, sed estis kaptita de la malamikoj. 



LA KVINA LIBRO 







Morgul, 9. MinasoTirit, 10. Losarnaĥo, 11. Ereĥo, 12. 
Lamedono, 13. Tolfalaso 



1 


Minaso Tirit 

Grinĉjo elrigardis de la ŝirmo de 1' mantelo de Gandalfo. Li 
scivolis, ĉu li vekiĝis aŭ plu dormas, daŭre en la rapidmova 
sonĝo, en kiu li estis tiom longe volvita ekde kiam 
komenciĝis la granda rajdado. La malhela mondo 
preterrapidegis, kaj vento laŭte kantis en liaj oreloj. Li povis 
vidi nenion escepte de la girantaj steloj, kaj fore dekstre 
vastajn ombrojn kontraŭ la ĉielo, kie la montoj de la sudo 
marŝis preterpaŝe. Dormeme li klopodis kalkuli la tempojn 
kaj etapojn de la vojaĝo, sed lia memoro duondormis kaj 
malcertis. 

Okazis la unua rajdado terure rapida kaj senhalta, kaj poste 
en la aŭroro li vidis palan ekbrilon oran, kaj ili alvenis 
silentan urbon kaj la grandan senhoman domon sur 
monteto. Kaj apenaŭ ili atingisties ŝirmon,jen laflugilhava 
ombro denove preterpasis supre, kaj homoj velkis pro timo. 
Sed Gandalfo alparolis lin per mallaŭtaj vortoj, kaj li dormis 
en angulo, lace sed maltrankvile, malklare konscia pri venoj 
kaj iroj kaj pri homoj parolantaj kaj Gandalfo ordonanta. Kaj 
poste rajdado, rajdado en la nokto. Jen estis la dua, ne, la 
tria nokto post kiam li enrigardis la Ŝtonon. Kaj pro tiu hida 
memoraĵo li plene vekiĝis kaj ektremis, kaj la bruo de la 
vento pleniĝis de voĉoj minacaj. 

Lumo ĉendiĝis sur la ĉielo, ekflagro de flava fajro post 
malhelaj bariloj. Grinĉjo retrokaŭris, momente timoplena, 
scivolante en kiun timigan landon Gandalfo portas lin. Li 
frotis siajn okulojn kaj ekvidis, ke tio estas la luno leviĝanta 
super la orientaj ombroj, preskaŭ jam tute plena. Do la nokto 
ankoraŭ ne maljunis, kaj dum horoj daŭros la malhela 
vojaĝo. Li ekmoviĝis kaj parolis. 



— Kie ni estas, Gandalfo? 


— En la regno Gondoro, — la sorĉisto respondis. — La 
provinco Anorieno ankoraŭ preterpasas. 

Regis denove silento dum kelka tempo. Post subite Grinĉjo 
ekkriis: 

— Kio estas tio? Vidu! Fajro, ruĝa fajro! Ĉu en tiu ĉi lando 
estas drakoj? Vidu, jen alia! 

Responde Gandalfo laŭte kriis al sia ĉevalo: 

— Ek, Ombrofakso! Necesas rapidi. Mallonga estas la tempo. 
Vidu! La signalfajroj de Gondoro flamas vokante helpon. 
Milito ekbrulas. Vidu, jen la fajro sur Amono Din, kaj flamo 
sur Ejlenaĥo; kaj jen ili rapidas okcidenten: Nardolo, Erelaso, 
Min-Rimono, Kalenhado, kaj Halifirieno rande de Rohano. 

Sed Ombrofakso paŭzis dumpaŝe, malrapidante al promeno, 
kaj poste ĝi levis sian kapon kaj henis. Kaj el la mallumo 
venis responda henado; kaj baldaŭ aŭdiĝis tondrado de 
hufoj, kaj tri rajdantoj albalaiĝis kaj pasis kiel flugantaj 
fantomoj antaŭ la luno kaj malaperis okcidenten. Tiam 
Ombrofakso kuntiriĝe pretigis sin kaj forsaltis, kaj la nokto 
trafluis ĝin kvazaŭ muĝa vento. 

Grinĉjo denove dormemiĝis kaj malmulte atentis Gandalfon, 
dum tiu rakontis al li pri la moroj de Gondoro, kaj kiel la 
Reganto de la urbo konstruigis signalfajrojn sur la pintoj de 
marĝenaj montetoj laŭlonge de ambaŭ flankoj de la granda 
montaro kaj konservis postenojn tiuloke, kiefreŝaj ĉevaloj 
ĉiam pretis por porti liajn mesaĝistojn al Rohano en la nordo, 
aŭ al Belfalaso en la sudo. 

— Jam delonge ne flamis la signalfajroj de la nordo, — li 
diris, — kaj dum la antikvaj tagoj de Gondoro ili ne estis 



bezonataj, ĉaroni havis la Sep Ŝtonojn. 

Grinĉjo ekmoviĝis maltrankvile. 

— Dormu denove kaj ne timu! — diris Gandalfo. — Ĉar vi iras 
ne kiel Frodo al Mordoro, sed al Minaso Tirit, kaj tie vi estos 
tiel sekura, kiel oni povas esti nuntempe. Se Gondoro falos, 
aŭ la Ringo estos kaptita, poste la Provinco estos nenia 
rifuĝejo. 

— Vi ne komfortigas min, — diris Grinĉjo, tamen dormo 
tragrimpis lin. La lasta afero, kiun li memoris antaŭ ol li 
profunde ekdormis, estis ekvido de altaj blankaj 
montopintoj, glimantaj kvazaŭ ŝvebantaj insuloj super la 
nuboj, dum ilin trafis la lumo de la okcidentira luno. Li 
scivolis, kie estas Frodo, ĉu li estas jam en Mordoro, aŭ ĉu li 
mortis; kaj li ne sciis, ke Frodo de tre malproksime rigardas 
tiun saman lunon, dum ĝi subeniras malantaŭ Gondoro 
antaŭ alveno de la tago. 

Grinĉjo vekiĝis aŭdante voĉojn. Alia tago de sinkaŝo kaj 
nokto de vojaĝado jam forrapidis. Estis krepuske: malvarma 
tagiĝo estis denove baldaŭa, kaj ĉirkaŭis ilin frostigaj grizaj 
nebuletoj. Ombrofakso staris ŝvite vaporante, sed ĝi tenis la 
kolon fiere kaj evidentigis neniun signon de laciĝo. Multaj 
altaj homoj peze mantelitaj staris apud ĝi, kaj malantaŭ ili 
baŭmis en la nebuleto ŝtona muro. Parte ruina ĝi ŝajnis, sed 
jam antaŭ forpaso de la nokto aŭdiĝis la bruo de hasta 
laborado: martelbatado, trultintado kaj grincado de radoj. 
Torĉoj kaj flagriloj malarde flametis ie-tie en la nebuleto. 
Gandalfo alparolis la homojn, kiuj baris lian vojon, kaj 
aŭskultante Grinĉjo konstatis, ke li mem estas diskutata. 

— Jes, vere, ni konas vin, Mitrandiro, — diris la estro de I' 
homoj, — kaj vi posedas la pasvortojn de la Sep Pordoj kaj 
rajtas libere antaŭeniri. Sed vian kunulon ni ne konas. Kio li 



estas? ĉu gnomo el la montaro de 1' nordo? Ni deziras 
neniujn fremdulojn en la lando nuntempe, krom se ili estas 
potencaj armilportantoj, pri kies fidindeco kaj helpo ni povas 
certi. 

— Mi garantios lin antaŭ la trono de Denetoro, — diris 
Gandalfo. 

— Kaj se temas pri kuraĝo, tion oni ne povas taksi laŭ la 
staturo. Li trapasis pli da bataloj kaj danĝeroj ol vi trapasis, 
Ingoldo, kvankam vi staturas duoble pli alte ol li; kaj li venas 
nun de la breĉado de Isengardo, pri kiu ni alportas 
informojn, kaj li treege lacas, aŭ mi vekus lin. Li nomiĝas 
Peregrino, soldato tre kuraĝa. 

— Ĉu soldato? — diris Ingoldo dubeme, kaj la ceteraj ridis. 

— Soldato! — kriis Grinĉjo, jam komplete vigligita. — Ĉu 
soldato! Tute ne! Mi estas hobito kaj ne pli kuraĝa ol mi 
estas soldata, krom eble de tempo al tempo pro neceso. Ne 
permesu, ke Gandalfo vin trompu! 

— Multaj plenumintoj de kuraĝaj agoj eble neniom pli dirus, 

— diris Ingoldo. — Sed kio estas hobito? 

— Duonulo, — respondis Gandalfo. — Ne, ne tiu pri kiu oni 
rakontis, — li aldonis, vidante miron sur la vizaĝoj de I' 
homoj. — Ne tiu, sed parenco lia. 

— Jes, kaj iu, kiu vojaĝis kun li, — diris Grinĉjo. — Kaj 
Boromiro el via urbo estis kun ni, kaj li savis min en la neĝoj 
de la nordo, kaj en la fino li estis mortigita min defendante 
kontraŭ multaj malamikoj. 

— Lasu tion! — diris Gandalfo. — Informon pri tiu doloraĵo 
oni devus unuavice sciigi al lia patro. 



— Tio estas jam divenita, — diris Ingoldo, — ĉar okazis ĉi tie 
lastatempe strangaj antaŭsignoj. Sed trapasu nun rapide! 
Ĉar la Reganto de Minaso Tirit avidas renkonti iun ajn, kiu 
alportas la plej lastajn informojn pri lia filo, ĉu tiu estas 
homo aŭ... 

— Hobito, — diris Grinĉjo. — Malmulte da servado mi povos 
proponi al via estro, sed kion mi kapablas, tion mi plenumos, 
memorante la bravan Boromiron. 

— Fartu bone! — diris Ingoldo, kaj la homoj liberigis la vojon 
al Ombrofakso, kaj tiu trapasis mallarĝan pordon en la muro. 

— Ke vi portu al Denetoro bonajn konsilojn dum lia bezono 
kaj al ni ĉiuj, Mitrandiro! — Ingoldo kriis. — Sed vi venas kun 
sciigoj pri malĝojo kaj danĝero, laŭ, oni diras, via kutimo. 

— Pro tio ke mi venas malofte, nur kiam mia helpo estas 
bezonata, — respondis Gandalfo. — Kaj koncerne konsilojn, 
al vi mi volas diri, ke tro malfrue vi riparas la muron de 
Pelenoro. Kuraĝo estos jam via plej bona defendo kontraŭ la 
ŝtormo proksimiĝanta — tio kaj tiom da espero, kiom mi 
alportas. Ĉar ne ĉiuj informoj, kiujn mi alportas, estas misaj. 
Sed lasu viajn trulojn kaj akrigu viajn glavojn! 

— La laboro estos finita antaŭ la vespero, — diris Ingoldo. 

— Tiu ĉi estas la lasta murparto pretigota por defendo: la 
malplej aperta por atako, ĉar ĝi frontas niajn amikojn el 
Rohano. Ĉu vi scias ion pri ili? Ĉu ili sekvos la alvokon, laŭ 
via opinio? 

— Jes, ili venos. Sed ili spertis multajn batalojn malantaŭ viaj 
dorsoj. Nek tiu ĉi vojo, nek iu ajn vojo frontas sekurecon. 

Estu atentaj! Se ne ekzistus Gandalfo Ŝtormkorvo, vi estus 
vidintaj amason da malamikoj venantaj el Anorieno kaj 
neniujn rajdistojn de Rohano. Kaj tio eĉ nun povos okazi. 
Fartu bone, kaj ne doram! 



Gandalfo nun trapasis en la larĝan terenon post Ramaso 
Ekor. Tiel la gondoranoj nomis la limmuron, kiun ili penege 
konstruis, post kiam Itilio submetiĝis al la ombro de la 
Malamiko. Tra dek leŭgoj aŭ pli ĝi etendiĝis de la montara 
subo kaj tiom reen, enfermante persia barilo la kampojn de 
Pelenoro: belaj kaj fekundaj urborandoj sur la longaj deklivoj 
kaj terasoj descendantaj al la profundaj niveloj de Anduino. 
Ĉe sia plej fora punkto de la Granda Pordego de I' urbo, 
nord-oriente, la muro malproksimis kvar leŭgojn, kaj tie de 
brovumanta bordo ĝi superrigardis la longajn ebenaĵojn 
apud la rivero, kaj oni konstruis ĝin alta kaj fortika; ĉar 
tiuloke, sur murhava digvojo, la vojo alvenis de la travadejoj 
kaj pontoj de Osgiliado kaj trapasis gardatan pordon inter 
krenelitaj turoj. Plej proksime la muro troviĝis malmulte pli 
ol unu leŭgon de la urbo, kaj tio estis sud-oriente. Tie 
Anduino, fluante laŭ larĝa kurbo ĉirkaŭ la montetoj de Emin 
Arneno en Suda Itilio direktiĝis abrupte okcidenten, kaj 
leviĝis la limmuro sur ĝia vera rando; kaj sube kuŝis la kajoj 
kaj albordiĝejoj de Harlondo por boatoj, kiuj venis laŭ la 
rivero de la sudaj provincoj. 

La regiono estis riĉa, kun larĝaj kultivaĵoj kaj multaj 
fruktarbaroj, kaj troviĝis parceloj kun sekigejoj kaj grenejoj, 
ŝafejoj kaj staloj, kaj multaj rojoj tra la verdo ondetantaj de 1' 
altejoj ĝis Anduino. Tamen la paŝtistoj kaj terkulturistoj tie 
loĝantaj estis malmultaj, kaj la pliparto de la gondoranoj 
loĝis en la sep cirkloj de la urbo, aŭ en la altaj valoj de la 
montaraj limoj en Losarnaĥo, aŭ pli sude en bela Lebenino 
kun ties kvin rapidaj riveretoj. Tie loĝis hardita popolo inter 
la montoj kaj la maro. Oni taksis ilin homoj el Gondoro, 
tamen ilia sango estis miksita, kaj inter iii estis malaltaj 
brunhaŭtuloj, kies prapatroj devenis de la forgesitoj, kiuj 
loĝis en ombro de la montoj dum la Malhelaj Jaroj antaŭ la 
alveno de la reĝoj. Sed poste, en la granda feŭdo Belfalaso, 
loĝis princo Imrahilo en sia kastelo Dol Amroto apud la maro. 



kaj li estis altrasa, kaj ankaŭ lia popolo: altkreskaj fieraj 
homoj kun okuloj margrizaj. 

Nun kiam rajdis Gandalfo kelkan tempon, taglumo plifortiĝis 
sur la ĉielo, kaj Grinĉjo vigligis sin kaj rigardis supren. 
Maldekstre kuŝis nebuletomaro, leviĝanta ĝis morna ombro 
en la oriento; sed dekstre grandaj montaroj suprenstreĉis 
siajn vertojn, etendiĝante de la okcidento al kruta kaj subita 
ekstremo, kvazaŭ dum kreado de la lando la rivero 
trarompus grandan barilon, eltranĉante potencan valon por 
esti tereno de batalado kaj debatoj en venontaj tempoj. Kaj 
tie, kie la Blankaj Montoj de Eredo Nimrajs alvenis sian finon, 
li vidis, kiel promesis Gandalfo, la malhelan amason de 
monto Mindoluino, la profunde purpurajn ombrojn de ties 
altaj valetoj, kaj ĝian altan facon blankiĝanta en la 
naskiĝanta tago. Kaj sur ties elpuŝita genuo estis la Gardata 
Urbo, kun ĝiaj sep ŝtonaj muroj tiel fortaj kaj malnovaj, ke ĝi 
ŝajnis ne konstruita, sed elfosita de gigantoj el la ostoj de la 
tero. 

Ĝuste kiam Grinĉjo mire rigardis ilin, la muroj ŝanĝiĝis de 
baŭma grizo al blanko, malforte ruĝiĝante en la aŭroro; kaj 
subite la suno grimpis super la orientan ombron kaj elpuŝis 
radion, kiu frapis la facon de la urbo. Tiam Grinĉjo laŭte 
ekkriis, ĉar la Turego de Ektelipno, staranta alta interne de la 
plej supra muro, elradiis antaŭ la ĉielo, ekbrilante kiel pikilo 
perla kaj arĝenta, alta kaj svelta kaj belforma, kaj ties pinto 
ekbrilis kvazaŭ ĝi estusfarita el kristaloj; kaj blankaj 
standardoj malvolviĝis kaj bloviĝis sur la krenelaro en la 
matena venteto, kaj alte kaj fore li aŭdis klaran sonoron 
kvazaŭ de arĝentaj trumpetoj. 

Tiel Gandalfo kaj Peregrino rajdis al la Granda Pordego de 
Gondoro ĉe leviĝo de la suno, kaj la feraj pordoklapoj 
rulmalfermiĝis antaŭ ili. 



— Mitrandiro! Mitrandiro! — homoj kriis. — Jam ni scias, ke la 
ŝtormo estas proksima! 

— Ĝi venos tuj, — diris Gandalfo. — Mi rajdis sur ties flugiloj. 
Lasu min pasi! Mi devas veni al via Reganto Denetoro, dum 
daŭras lia regado. Kio ajn okazos, vi alvenis la finon de tiu 
Gondoro, kiun vi konis. Lasu min pasi! 

Tiam la homoj retroiris pro la ordonemo de lia voĉo kaj ne 
plu pridemandis lin, kvankam ili gapis mirante al la hobito 
sidanta antaŭ li kaj al la ĉevalo kiu portis lin. Ĉar la urbanoj 
tre malmulte utiligis ĉevalojn kaj tiujn oni malofte vidis sur 
la stratoj, krom nurtiujn rajdatajn de la kurieroj de ilia 
reganto. Kaj ili diris: “Nepre tiu estas unu el la grandaj 
ĉevaloj de la reĝo de Rohano, ĉu ne? Eble la rohananoj 
baldaŭ venos por nin plifortigi”. Sed Ombrofakso paŝis fiere 
laŭ la longa serpentuma vojo. 

Ĉar la formo de Minaso Tirit estis tia, ke ĝi estis konstruita je 
sep niveloj, unuope elfositaj sur la monto, kaj ĉirkaŭ ĉiu el ili 
estis metita muro, kaj en ĉiu muro estis pordo. Sed la pordoj 
ne estis metitaj en vico: la Granda Pordego en la Urba Muro 
troviĝis ĉe la orienta punkto de la rondiro, sed la plej 
proksima frontis duone suden, kaj la tria duone norden, kaj 
tiel tien-reen supren; tiel ke la pavimita vojo, kiu grimpis al 
la Citadelo turniĝis jen tien jen alien tra la faco de la 
monteto. Kaj ĉiufoje kiam ĝi pasis la linion de la Granda 
Pordego ĝi trairis arkan tunelon, penetrante vastan 
roktrumon kies enorma elpuŝiĝo disduigis ĉiujn cirklojn de la 
urbo krom la unua. Ĉar parte laŭ la praa formo de la 
monteto, parte pro la potencaj faklerto kaj laboro en la 
pratempo, elstariĝis el la malantaŭo de la larĝa korto 
malantaŭ la Pordego turanta ŝtonbastiono, kies eĝo, akra 
kiel ŝipa kilo, frontis orienten. Supren ĝi leviĝis ĝis la nivelo 
de la plej supra cirklo, kaj tie ĝin kronis krenelaro; tiel ke 
personoj en la Citadelo povis, kiel maristoj sur monteca ŝipo. 



malsupren rigardi al la Granda Pordego sepcent futojn sube. 
Ankaŭ la enirejo de la Citadelo frontis orienten, sed estis 
elfosita en la kerno de la roko; de tie longa lamplumita 
deklivo etendiĝis supren al la sepa pordo. Tiel oni fine 
atingis la Altan Korton, kaj la Placon de 1' Fontano antaŭ la 
subaĵo de la Blanka Turego: alta kaj belforma ĝi estis, cent 
kvindek klaftojn de la bazo ĝis la pinto, kie flosis la 
standardo de la Regantoj je mil futoj super la ebenaĵo. 

Fortika citadelo ĝi ja estis, kaj ne venkebla per amaso da 
malamikoj, dum enestis iuj kapablaj teni armilojn; krom se iu 
malamiko povus veni de malantaŭe kaj grimpi la pli 
malaltajn randojn de Mindoluino, kaj tiel alveni la mallarĝan 
ŝultron kiu ligis la Monton de Gardado kun la montara 
pasejo. Sed tiu ŝultro, kiu supreniĝis ĝis alteco de la kvina 
muro, estis barita pergrandaj remparoj eĉ ĝis la krutegaĵo 
kiu superpendis ĝian okcidentan ekstremon; kaj en tiu spaco 
staris la domoj kaj kupolaj tomboj de forpasintaj reĝoj kaj 
regantoj, eterne silentaj inter la monto kaj la turego. 

Ĉiam pli mirigite Grinĉjo gapis al la granda ŝtonurbo, pli 
vasta kaj pli impona ol io ajn pri kio li imagis; pli granda kaj 
pli fortika ol Isengardo, kaj multe pli bela. Tamen ĝi estis 
efektive jaron post jaro kadukiĝanta; kaj jam al ĝi mankis 
duono de la homoj, kiuj povus loĝi tie senĝene. Sur ĉiu 
strato ili pasis iun grandan domon aŭ korton, super kies 
pordoj kaj arkitaj trairejoj estis ĉizitaj multaj belaj literoj 
strange kaj antikve formitaj: nomoj, Grinĉjo konjektis, de 
eminentuloj kaj parencaroj, kiuj iam loĝistie; kaj tamen nun 
ili estis silentaj, kaj neniuj paŝoj bruis sur la larĝaj pavimoj, 
nek aŭdiĝis en ties haloj voĉoj, nek elrigardis vizaĝo tra 
pordo aŭ malplena fenestro. 

Fine ili eliris el la ombro al la sepa pordo kaj la varma suno, 
malsupren brilanta trans la rivero; dum Frodo marŝis en 
valetoj de Itilio, ĉi tie ardis sur la glataj muroj kaj fortikaj 



pilastroj, kaj la granda arkaĵo kun ĉefŝtono ĉizita laŭ similaĵo 
de kronita kaj reĝeca kapo. Gandalfo elseliĝis, ĉar al neniu 
ĉevalo estis permesite eniri la Citadelon, kaj Ombrofakso 
konsentis forkondukiĝi pro mallaŭta vorto de sia mastro. 

La gardantoj de la pordo estis vestitaj nigre, kaj iliaj kaskoj 
estis strangformaj, altvertaj, kun longaj vangoŝirmiloj strikte 
proksimaj al la vizaĝo, kaj super la vangoŝirmiloj estis lokitaj 
la blankaj flugiloj de marbirdoj; sed la kaskoj ekbrilis 
arĝentflame, ĉar ili estis efektive faritaj el mitrilo, heredaĵoj 
el la gloro de 1' malnova tempo. Sur la nigraj kiteloj estis 
blanke brodita po arbo floranta kvazaŭ neĝe sub arĝenta 
krono kaj steloj multpintaj. Tio estis la livreo de la heredintoj 
de Elendilo, kaj neniu portis tion en la tuta Gondoro krom la 
gardistoj de la Citadelo antaŭ la Korto de 1' Fontano, kie iam 
kreskis la Blanka Arbo. 

Jam ŝajnis, ke informo pri ilia alveno anticipis ilin; kaj tuj ili 
estis enlasitaj, silente kaj senkondiĉe. Rapide Gandalfo 
transpaŝis la blanke pavimitan korton. Dolĉa fontano tie 
ŝprucis en la matena sunlumo, kaj razeno helverda ĉirkaŭis 
ĝin; sed meze, klinita super la lageto, staris mortinta arbo, 
kaj la falantaj akveroj gutis malgaje de ĝiaj malfekundaj kaj 
rompitaj branĉoj reen en la klaran akvon. 

Grinĉjo ekrigardis ĝin dum li rapidis post Gandalfo. Gi 
aspektas morne, li pensis, kaj li scivolis, kial la mortinta arbo 
estis lasita sur tiu loko, kie ĉio alia estis bone prizorgita. 

Sep stelojn, sep ŝtonojn, kaj unu blankan arbon. 

La vortoj murmuritaj de Gandalfo revenis al lia menso. Kaj 
poste li troviĝis ĉe la pordo de la halego sub la brilanta turo; 
kaj malantaŭ la sorĉisto li preterpasis la altajn silentajn 
pordogardistojn kaj eniris la friskajn reeĥajn ombrojn de la 
domo el ŝtono. 



Ili marŝis laŭ pavimita koridoro, longa kaj vaka, kaj dumire 
Gandalfo alparolis mallaŭte Grinĉjon. 

— Zorgu pri viaj vortoj, mastro Peregrino! Malkonvenas la 
okazo por hobita impertinento. Teodeno estas bonkora 
maljunulo. Denetoro estas alispeca, fiera kaj subtila, homo 
de pli gravaj deveno kaj potenco, kvankam oni ne titolas lin 
reĝo. Sed li alparolos pli multe vin, kaj multe pridemandos 
vin, ĉar vi povos rakonti al li pri lia filo Boromiro. Li amis tiun 
profunde: eble tro profunde; kaj tiom pli ĉar ili malsimilis 
unu la alian. Sed sub kovro de tiu amo li supozos pli facile 
ekscii per vi tion, kion li volas, prefere ol per mi. Ne sciigu al 
li pli ol necesas, kaj lasu netuŝita la temon de la komisio de 
Frodo. Mi traktos tion ĝustatempe. Kaj ankaŭ diru nenion pri 
Aragorno, krom se necesos. 

— Kial? Kio misas pri Paŝegulo? — Grinĉjo flustris. — Li 
intencis veni ĉi tien, ĉu ne? Kaj eble li mem baldaŭ alvenos. 

— Eble, eble, — diris Gandalfo. — Kvankam se li venos, 
probable tio okazos laŭ maniero, kiun neniu antaŭvidas, eĉ 
ne Denetoro. Estos pli bone tiel. Li almenaŭ prefere venu 
neheroldita de ni. — Gandalfo haltis antaŭ alta pordo el 
polurita metalo. — Vidu, mastro Grinĉjo, mankas nun tempo 
por instrui vin pri la historio de Gondoro; kvankam eble 
estintus pli bone, se vi lernus ion pri ĝi dum vi ankoraŭ 
serĉis birdajn nestojn kaj vagadis dum la kursotempo en 
arbaroj de la Provinco. Faru laŭ mia ordono! Ne tre saĝe 
estas, kiam oni alportas sciigon al potenca reganto pri la 
morto de ties heredonto, tro priparoli la alvenon de iu kiu, se 
li venos, pretendos la reĝecon. Ĉu tio sufiĉas? 

— Ĉu la reĝecon? — diris Grinĉjo mirigite. 

— Jes, — diris Gandalfo. — Se vi marŝis tiom da tagoj kun 
fermitaj oreloj kaj dormanta menso, jam vekiĝu! 



Li frapis sur la pordon. 


La pordo malfermiĝis, sed neniu malferminto vidiĝis. Grinĉjo 
enrigardis grandan halegon. Gin lumigis profundaj fenestroj 
en la larĝaj aloj ambaŭflanke, malantaŭ la vicoj de altaj 
pilastroj, kiuj subtenis la plafonon. Monolitoj el nigra 
marmoro, ili leviĝis ĝis grandaj kapiteloj ĉizitaj laŭ multaj 
strangaj formoj de bestoj kaj folioj; kaj multe pli supre en 
ombro la larĝa kupolo brilis malhele ora, enkrustita perfluaj 
aĵuraĵoj multkoloraj. Neniuj tapetoj nek amasiĝintaj kurtenoj, 
nek ajnaj objektoj el teksaĵo aŭ ligno vidiĝis en tiu longa 
solena halego; sed inter la pilastroj staris silenta aro de altaj 
skulptaĵoj ĉizitaj el malvarma ŝtono. 

Subite Grinĉjo memoris pri la ĉizitaj rokoj de Argonato, kaj 
imponiĝo inundis lin, kiam li rigardis tiun avenuon de reĝoj 
delonge mortintaj. Ĉe la fora ekstremo sur podio multŝtupa 
estis alta trono sub baldakeno el marmoro farita kiel 
kronforma kasko; post ĝi estis ĉizita sur la muro kaj 
enkrustita de gemoj bildo de arbo floranta. Sed la trono estis 
vaka. Sube de la podio, sur la plej malsupra ŝtupo, kiu estis 
larĝa kaj profunda, estis ŝtona seĝo, nigra kaj senornama, 
kaj surĝi sidis maljunulo rigardanta sian sinon. En lia mano 
estis blanka bastono kun ora tubero. Li ne suprenrigardis. 
Solene ili trapaŝis la longan plankon al li, ĝis ili staris je tri 
paŝoj de lia tabureto. Tiam Gandalfo ekparolis. 

— Saluton, Mastro kaj Reganto de Minaso Tirit, Denetoro, filo 
de Ekteliono! Mi venis kun konsiloj kaj novaĵoj en tiu ĉi 
malhela horo. 

Tiam la maljunulo suprenrigardis. Grinĉjo vidis lian ĉizitecan 
vizaĝon kun tiesfieraj ostoj kaj haŭto ebureca, kaj la longan 
kurban nazon inter la malhelaj profundaj okuloj; kaj li estis 
memorigita malpli pri Boromiro ol pri Aragorno. 



— Ja la horo estas malhela, — diris la maljunulo, — kaj en tiaj 
tempoj vi kutimas veni, Mitrandiro. Sed malgraŭ tio, ke ĉiuj 
signoj antaŭdiras, ke la malfortuno de Gondoro proksimiĝas, 
malpli trafas min nun tiu mallumo ol mia propra mallumo. 
Estas dirite al mi, ke vi kunportas iun, kiu vidis mian filon 
morti. Ĉu jen li? 

— Estas, — diris Gandalfo. — Unu el la du. La alia estas kun 
Teodeno en Rohano kaj eble sekvos poste. Duonuloj ili estas, 
kiel vi vidas, tamen tiu ĉi ne estas tiu, pri kiu parolis la 
profetaĵo. 

— Tamen duonulo, — diris Denetoro minaceme, — kaj 
malmulte mi amas tiun nomon, de kiam venis tiuj 
malbenindaj vortoj ĝeni niajn interkonsilojn kaj forlogi mian 
filon al tiu malprudenta komisio kaj lia morto. Mia Boromiro! 
Nun ni bezonas vin. Faramiro devintus iri anstataŭe. 

— Li irus, — diris Gandalfo. — Ne maljustu pro via doloro! 
Boromiro pretendis la komision kaj ne permesis, ke iu alia 
akceptu ĝin. Li estis homo mastrema, kaj preninto de ĉio, 
kion li volis. Ni longe vojaĝis kun li kaj eksciis multe pri liaj 
humoroj. Sed vi parolas pri lia morto. Vi ricevis malbonan 
novaĵon tiurilate antaŭ ol ni alvenis, ĉu? 

— Tion ĉi mi ricevis, — diris Denetoro, kaj formetinte sian 
bastonon li levis de sia sino tion, kion li alrigardis. Po 
unumane li suprentenis duonojn de granda korno trarompita 
meze: ura kornego arĝente ornamita. 

— Tio estas la korno, kiun Boromiro ĉiam kunportis! — kriis 
Grinĉjo. 

— Vere, — diris Denetoro. — Kaj miavice mi portis ĝin, kaj 
same faris ĉiu pliaĝa filo de nia domo, fore en la prajarojn 
antaŭ ol malaperis la reĝoj, de kiam Vorondilo, la patro de 
Mardilo, ĉasis urojn de Aravo en la foraj kampoj de Rhuno. Mi 



aŭdis malklare ĝin sonoranta ĉe la norda limregiono antaŭ 
dek tri tagoj, kaj la Rivero portis ĝin al mi, rompitan: ĝi ne 
plu sonoros. — Li paŭzis kaj sekvis peza silento. Subite li 
turnis sian malhelan rigardon al Grinĉjo. — Kion vi diras pri 
tio, duonulo? 

— Dek tri, dek tri tagoj, — hezitis Grinĉjo. — Jes, mi opinias, 
ke estas tiel. Jes, mi staris apud li, kiam li blovis la kornon. 
Sed nenia helpo venis. Nur pli da orkoj. 

— Do, — diris Denetoro, akre rigardante la vizaĝon de 
Grinĉjo. — Vi ĉeestis, ĉu? Rakontu pli! Kial ne venis helpo? 
Kaj kiel eskapis vi, tamen ne li, tiom potenca homo li estis, 
dum nurorkoj kontraŭis lin. 

Grinĉjo ruĝiĝis kaj forgesis sian timon. 

— Homo plej potenca estas mortigebla per unu sago, — li 
diris, — kaj Boromiron trapikis multaj. Kiam mi lastfoje vidis 
lin, li kolapsis apud arbo kaj eltiris nigrapluman sagon el sia 
flanko. Tiam mi svenis kaj estis kaptita. Mi ne plu vidis lin, 
kaj scias nenion pli. Sed mi honoras lian memoron, ĉar li 
estis kuraĝega. Li mortis porsavi nin, mian parencon 
Gajadokon kaj min, embuskitajn en la arbaro de soldatoj de 
la Malhela Mastro; kaj kvankam li pereis kaj malsukcesis, 
mia dankemo ne malpliiĝas. 

Tiam Grinĉjo rigardis la maljunulon rekte en la okulojn, ĉar 
fiero ekmoviĝis strange en li, ankoraŭ pikita de la malestimo 
kaj suspektemo de tiu malvarma voĉo. 

— Ne grandan servon, sendube, supozas trovi tiel grava 
estro de homoj en hobito, duonulo el la norda Provinco; sed 
tia, kia ĝi estas, mi volas ĝin proponi, page al mia ŝuldo. 

— Forskuinte sian grizan mantelon, Grinĉjo elingigis sian 
glaveton kaj metis ĝin antaŭ la piedojn de Denetoro. 



Pala rideto, kiel ekbrilo de malvarma sunlumo en vintra 
vespero, trapasis la vizaĝon de la maljunulo; sed li klinis 
sian kapon kaj etendis sian manon, flankenmetante la 
pecojn de la korno. 

— Donu al mi la armilon! — li diris. 

Grinĉjo levis ĝin kaj prezentis al li la tenilon. — De kie venis 
ĝi? Multaj, multaj jaroj surkuŝas ĝin. Certe tio ĉi estas klingo 
farita de nia parencaro en la nordo dum la malproksima 
pasinteco. 

— Ĝi alvenis el la dolmenoj, kiuj troviĝas ĉe la limoj de mia 
lando, — diris Grinĉjo. — Sed tie nun loĝas nur malicaj 
fantomoj, kaj mi ne volonte pli rakontos pri ili. 

— Mi konstatas, ke strangaj rakontoj plektiĝas ĉirkaŭ vi, 

— diris Denetoro, — kaj ankoraŭfoje evidentiĝas, ke povas 
trompi aspekto de homo, aŭ de duonulo. Vian servon mi 
akceptas. Ĉar vin ne timigas vortoj; kaj via parolo estas 
ĝentila, eĉ se ĝi sonas strange al ni en la sudo. Kaj ni 
bezonas ĉiujn personojn ĝentilajn, ĉu grandajn ĉu 
malgrandajn, en la venontaj tagoj. ĵuru al mi nun! 

— Enmanigu la tenilon, — diris Gandalfo, — kaj ripetu post 
la Reganto, se vi estas certa pri tio ĉi. 

— Mi estas, — diris Grinĉjo. 

La maljunulo kuŝigis la glavon laŭlonge de sia sino, kaj 
Grinĉjo metis manon al la tenilo, kaj diris malrapide post 
Denetoro. 

— Jen mi ĵuras lojalecon kaj servadon al Gondoro, kaj al la 
Mastro kaj Reganto de la regno, por paroli kaj silenti, porfari 
kaj nefari, porveni kaj iri, en manko aŭ malmanko, dum 
paco aŭ milito, vivante aŭ mortante, ekde tiu ĉi horo, ĝis mia 



mastro min liberigos, aŭ morto trafos min, aŭ la mondo 
finiĝos. Tion diras mi, Peregrino, filo de Paladino, el la 
Provinco de la Duonuloj. 

— Kaj tion aŭdas mi, Denetoro, filo de Ekteliono, Mastro de 
Gondoro, reganta nome de la Alta Reĝo, kaj mi tion ne 
forgesos, nek malsukcesos rekompenci tion, kio estas donita: 
lojalecon kun amo, kuraĝon kun honoro, ĵurorompon kun 
venĝo. 

Grinĉjo rericevis sian glavon kaj eningigis ĝin. 

— Kaj nun, — diris Denetoro, — jen mia unua ordono al vi: 
parolu kaj ne silentu! Rakontu al mi vian plenan historion, 
kaj certigu, ke vi memoras ĉion eblan pri mia filo Boromiro. 
Sidiĝu jam kaj komencu! 

— Parolante li frapis arĝentan gongeton, kiu staris apud lia 
piedapogilo, kaj tuj paŝis antaŭen servistoj. Grinĉjo 
konstatis, ke tiuj staris en alkovoj ambaŭflanke de la pordo, 
neviditaj kiam envenis li kaj Gandalfo. 

— Alportu vinon kaj manĝaĵon kaj seĝojn por la gastoj, 

— diris Denetoro, — kaj certigu, ke neniu ĝenu nin dum unu 
horo. 

— Nur tiom da tempo mi disponas, ĉar multaj aliaj aferoj 
estas traktendaj, — li diris al Gandalfo. — Multe pli gravaj, 
eble ŝajnos, kaj tamen por mi malpli urĝaj. Sed eble ni povos 
denove interparoli tagofine. 

— Eĉ pli frue, espereble, — diris Gandalfo. — Ĉar mi rajdis ĉi 
tien el Isengardo cent kvindek leŭgojn laŭ rapideco de vento 
ne nur por alporti al vi unu malgrandan batalanton, kiom ajn 
ĝentilan. Ĉu signifas nenion al vi, ke Teodeno travivis 
grandan batalon, kaj ke Isengardo estas venkita, kaj ke mi 
rompis la bastonon de Sarumano? 



— Tio signifas al mi multon. Sed mi jam scias sufiĉe pri tiuj 
faritaĵoj por miaj propraj planoj kontraŭ la minaco en la 
oriento. — Li turnis siajn malhelajn okulojn al Gandalfo, kaj 
nun Grinĉjo vidis similecon inter la du, kaj li sentis 
streĉitecon inter ili, preskaŭ kvazaŭ li vidus linion da 
subbrula fajro tirata de okulo al okulo, kiu eble ekflamus 
subite. 

Efektive Denetoro aspektis multe pli granda sorĉisto ol 
Gandalfo, pli reĝeca, bela, kaj potenca; kaj pli maljuna. 
Tamen per sentumo alia ol vido Grinĉjo perceptis, ke 
Gandalfo posedas pli grandan potencon, kaj pli profundan 
saĝon, kaj majeston vualitan. Kaj li estas pli maljuna, multe 
pli maljuna. “Kiom pli aĝa?” — li scivolis, kaj poste li pensis, 
kiel strange estas ke li neniam antaŭe pensis pri tio. 
Arbobarbo diris ion pri sorĉistoj, sed eĉ tiam li ne taksis 
Gandalfon unu el ili. Kio estas Gandalfo? En kiuj 
malproksimaj tempo kaj loko li venis en la mondon, kaj kiam 
li forlasos ĝin? Kaj tiam ĉesis lia meditado, kaj li vidis, ke 
Denetoro kaj Gandalfo daŭre rigardas I' okulojn unu de la 
alia, kvazaŭ legante la menson de 1' alia. Sed estis Denetoro, 
kiu la unua forturnis sian rigardon. 

— Jes, — li diris; — ĉar malgraŭ tio, ke la ŝtonoj estas 
perditaj, onidire, tamen la Mastroj de Gondoro pli akre vidas 
ol homoj malpli gravaj, kaj multaj mesaĝoj venas al ili. 

Poste venis viroj portantaj seĝon kaj malaltan tabureton, kaj 
unu alportis pleton kun arĝenta pokalo, tasoj kaj blankaj 
kukoj. Grinĉjo sidiĝis, sed li ne povis forturni sian rigardon 
de la maljuna Reganto. Ĉu estis tiel, aŭ tion li nur imagis, ke 
parolante pri la Ŝtonoj subita ekbrilo en lia okulo trafis la 
vizaĝon de Grinĉjo? 

— Nun rakontu al mi vian historion, mia lojalulo, — diris 
Denetoro, duone afable, duone moke. — Ĉar la vortoj de iu. 



al kiu amikiĝis mia filo, estos vere bonvenaj. 


Grinĉjo neniam forgesis tiun horon en la granda halego sub 
la trapikaj okuloj de la Mastro de Gondoro, trafite ĉiam 
denove per ties sagacaj demandoj, kaj konscia la tutan 
tempon pri Gandalfo apude, kiu rigardis kaj aŭskultis, kaj 
(tion sentis Grinĉjo) bridis kreskantajn koleron kaj 
senpaciencon. Kiam finiĝis la horo, kaj Denetoro denove 
sonorigis la gongon, Grinĉjo sentis sin elĉerpita. “Ne povas 
esti pli malfrue ol la naŭa horo, — li pensis. — Mi povus nun 
konsumi tri matenmanĝojn sinsekve”. 

— Konduku la mastron Mitrandiro al la loĝejo pretigita por li, 

— diris Denetoro, — kaj lia kunulo rajtas loĝi kun li provizore, 
se li volas. Sed estu konate, ke mi ĵure servistigis lin, kaj oni 
nomos lin Peregrino, filo de Paladino, kaj instruos al li la 
malpli gravajn pasvortojn. Sendu mesaĝon al la 
komandantoj, ke ili kunvenu kun mi ĉi tie, laŭeble baldaŭ 
post sonorigo de la tria horo. 

» Kaj ankaŭ vi, moŝto Mitrandiro, venu, kiel kaj kiam vi volos. 
Neniu malhelpos vian alvenon al mi iam ajn, krom nur dum 
miaj mallongaj dormohoroj. Lasu fordreniĝi vian koleron pro 
la malsaĝo de maljunulo, kaj poste revenu por min konsoli! 

— Ĉu malsaĝo? — diris Gandalfo. — Ne, estra moŝto, la saĝo 
forlasos vin nur kune kun la vivo. Vi kapablas uzi eĉ vian 
doloron kiel mantelon. Ĉu vi opinias, ke mi ne komprenas 
vian celon: enketi dum horo iun, kiu plej malmulton scias, 
dum mi sidas proksime? 

— Se vi tion komprenas, tiam estu kontenta, — respondis 
Denetoro. — Tia ĥero estus fola, kia malŝatus helpon kaj 
konsilojn laŭbezone; sed vi disdonas tiajn donacojn laŭ viaj 
propraj intencoj. Tamen la Mastro de Gondoro neniam estos 
perilo de aliulaj celoj, kiel ajn indaj. Kaj al li neniu celo pli 



altas en la mondo, kia ĝi nun estas, ol la bono de Gondoro; 
kaj regado de Gondoro, moŝto, estas mia kaj de neniu aliulo, 
krom se la reĝo revenus. 

— Krom se la reĝo revenus? — diris Gandalfo. — Nu, mia 
moŝta Reganto, via tasko estas konservi iom da regno ĝis tiu 
okazaĵo, kiun malmultaj jam atendas vidi. Por tiu tasko vi 
ricevos tiom da helpo, kiom vi bonvolos peti. Sed tion ĉi mi 
volas diri: regado de neniu regno estas mia, nek de Gondoro, 
nek de alia, ĉu granda aŭ malgranda. Sed mia zorgo estas 
ĉiuj indaj aferoj, kiuj troviĝas en danĝero pro la nuna stato 
de la mondo. Kaj miaparte mi ne tute fiaskos rilate mian 
taskon, eĉ se Gondoro pereus, se io ajn trapasos tiun ĉi 
nokton, kio kapablos plu beliĝi aŭ frukti kaj flori denove en 
la venontaj tagoj. Ĉar ankaŭ mi estas reganto. Ĉu vi ne sciis? 

— kaj post tio li sin turnis kaj forpaŝis el la halego, dum 
Grinĉjo kuris apude. 

Gandalfo ne rigardis Grinĉjon nek ion diris al li dum la foriro. 
Ilia gvidanto ekiris kun ili de la halega pordo, kaj poste 
kondukis ilin tra la Korto de 1' Fontano en vojeton inter altaj 
ŝtonkonstruaĵoj. Post kelkaj turniĝoj ili alvenis domon 
proksiman al la citadela muro je la norda flanko, ne 
malproksime de 1' ŝultro kiu ligis la deklivon al la monto. 
Interne, sur la unua etaĝo super la strato laŭ larĝa skulptita 
ŝtuparo, li montris al ili belan ĉambron lumplenan kaj 
aerumatan, kun bonkvalitaj tapetoj el malbrila ora muaro 
senbrodaĵa. Gi estis malabunde meblita, havante nur 
tableton, du seĝojn kaj benkon; sed ambaŭflanke troviĝis 
kurtenitaj alkovoj kaj bone kovritaj litoj interne kun ujoj kaj 
pelvoj por sinlavado. Troviĝistri altaj mallarĝaj fenestroj, kiuj 
frontis norden tra la granda kurbiĝo de Anduino, ankoraŭ 
vualita per nebuleto, al Emin Muilo kaj Raŭroso 
malproksimaj. Grinĉjo devis grimpi sur la benkon por 
elrigardi trans la profunda ŝtona sojlo. 



— Ĉu vi koleras pri mi, Gandalfo? — li demandis, kiam ilia 
gvidinto eliris kaj fermis la pordon. — Mi faris laŭeble plej 
bone. 

— Tion vi ja faris! — diris Gandalfo, subite ekridante; kaj li 
stariĝis apud Grinĉjo, ĉirkaŭante per sia brako la ŝultrojn de 
la hobito, kaj elrigardante tra la fenestro. 

Grinĉjo rigardis iom mire la vizaĝon jam proksiman al sia 
propra, ĉartiu rido sonis gaja kaj senzorga. Tamen sur la 
vizaĝo de la sorĉisto li vidis komence nur sulketojn de zorgo 
kaj malĝojo; kvankam rigardinte pli atente li perceptis, ke 
sub ĉio ĉi estis granda ĝojo: fontano da amuziĝo sufiĉa por 
ridigi tutan regnon, se ĝi elŝprucus. 

— Efektive, vi faris laŭeble plej bone, — diris la sorĉisto, 

— kaj mi esperas, ke pasos longa tempo antaŭ ol vi denove 
trovos vin en tia malfacila situacio inter du tiel timigaj 
maljunuloj. Tamen la Mastro de Gondoro eksciis per vi pli ol 
vi eble supozis, Grinĉjo. Vi ne povis kaŝi la fakton, ke 
Boromiro ne estris la Kunularon ekde Morio, kaj ke inter vi 
troviĝis iu alte honorinda kiu venos al Minaso Tirit; kaj ke tiu 
portisfaman glavon. La homoj en Gondoro multe pripensas 
la historiojn pri la pratempo; kaj Denetoro longe meditis pri 
la rimaĵo kaj pri la vortoj plago de Isilduro, de kiam foriris 
Boromiro. 

» Nuntempe li ne similas aliajn homojn, Grinĉjo, kaj kia ajn 
estis lia deveno de patro al filo, hazarde la sango de 
Okcidentio fluas preskaŭ seninterrompe en ii; tia estas lia 
alia filo, Faramiro, kaj tamen ne Boromiro, kiun li pleje amis. 
Li estas longvida. Li povas percepti, se al tio li klinas sian 
volon, multon el tio, kio trapasas la mensojn de la homoj, eĉ 
tiujn kiuj loĝas malproksime. Estas malfacile trompi lin, kaj 
danĝere tion provi. 



» Memoru tion! Ĉar nun vi estas ĵurita al lia servado. Mi ne 
scias, kio enkapigis aŭ enkorigis al vi tion. Sed estis bone 
farite. Mi tion ne malhelpis, ĉar malavaran faron devus ne 
bremsi malvarma konsilo. Tio kortuŝis lin, kiel ĝi ankaŭ (mi 
rajtu diri) plaĉis al lia humoro. Kaj almenaŭ vi jam rajtas 
libere vagadi laŭvole en Minaso Tirit — kiam vi ne deĵoros. 
Ĉarekzistas alia flanko de la afero. Li rajtas ordoni al vi, kaj 
tion li ne forgesos. Estu pli singarda! 

Li silentiĝis kaj suspiris. 

— Nu, ne necesas mediti pri morgaŭaj eblaj okazaĵoj. 
Ekzemple, morgaŭ certe alportos pli malbonan ol hodiaŭ, 
dum multaj venontaj tagoj. Kaj nenion plu mi povasfari por 
plibonigi tion. La ludtabulo estas starigita, kaj la ludpecoj 
moviĝas. Unu peco, kiun mi tre deziras trovi, estas Faramiro, 
jam la heredonto de Denetoro. Al mi ŝajnas, ke li ne estas en 
la urbo; sed mankis al mi tempo ekserĉi novaĵojn. Mi devas 
eliri, Grinĉjo. Mi devas ĉeesti tiun konsilion de komandantoj 
kaj ekscii, kiom mi povos. Sed estas la vico de la Malamiko 
fari movon, kaj li tuj komencos sian plenan ludon. Kaj peonoj 
probable spertos tiom el ĝi kiom iu ajn, Peregrino, filo de 
Paladino, soldato de Gondoro. Akrigu vian klingon! 

— Gandalfo iris al la pordo, kaj tie li turnis sin. — Mi hastas, 
Grinĉjo. Komplezu al mi, kiam vi eliros. Eĉ antaŭ ol ripozi, se 
vi ne estas tro laca. Iru trovi Ombrofakson kaj konstatu kiel 
ĝi estas enstaligita. Ĉi tieaj homoj afable traktas bestojn, ĉar 
ili estas popolo bona kaj saĝa, sed ili malpli lertas ol iuj rilate 
ĉevalojn. 

Tion dirinte Gandalfo eliris; kaj ĝuste kiam li faris tion, 
aŭdiĝis klara belsona sonorilo en la turo de la citadelo. 

Trifoje ĝi batis, kiel arĝento sur la aero, kaj ĉesis: la tria horo 
post la leviĝo de la suno. 



Post minuto Grinĉjo iris al la pordo kaj malsupren laŭ la 
ŝtuparo kaj ĉirkaŭrigardis sur la strato. La suno nun brilis 
varme kaj hele, kaj la turoj kaj altaj domoj ĵetis longajn klare 
difinitajn ombrojn okcidenten. Alte en la blua aero monto 
Mindoluino levis sian blankan kreston kaj neĝan mantelon. 
Armitoj iris tien-reen sur la vojoj de la urbo, kvazaŭ irante je 
la horsonoro al ŝanĝiĝo de postenoj kaj devoj. 

— La naŭa horo mi nomus tion en la Provinco, — diris Grinĉjo 
voĉe al si. — Gusta tempo por agrabla matenmanĝo apud 
malfermita fenestro en printempa sunlumo. Kaj kiom plaĉus 
al mi matenmanĝo! Ĉu ĉi tieaj homoj iam manĝas tion, aŭ ĉu 
ĝi finiĝis? Kaj kiam ili tagmanĝas, kaj kie? 

Baldaŭ li rimarkis viron, nigre kaj blanke vestitan, kiu iris laŭ 
la mallarĝa strateto el la centro de la citadelo al li. Grinĉjo 
sentis sin soleca kaj decidis alparoli la viron; sed tio ne 
necesis. La viro venis rekte al li. 

— Vi estas duonulo Peregrino, ĉu? — li demandis. — Oni 
informis min, ke vi ĵuris servi la Mastron kaj la Urbon. 
Bonvenon! — Li etendis sian manon kaj Grinĉjo akceptis ĝin. 

— Mi nomiĝas Beregondo, filo de Baranoro. Mi ne postenas 
ĉi-matene, kaj oni sendis min por instrui al vi la pasvortojn 
kaj informi vin pri kelkaj el la multaj aferoj, kiujn vi sendube 
volos ekkoni. Kaj miaflanke, mi deziras ankaŭ lerni pri vi. Ĉar 
neniam antaŭe mi vidis duonulon en tiu ĉi lando kaj malgraŭ 
tio, ke ni aŭdis onidirojn pri iii, malmulto estas rakontita pri 
ili en la historioj al ni konataj. Cetere, vi estas amiko de 
Mitrandiro. Ĉu vi konas lin bone? 

— Nu, — diris Grinĉjo. — Mi sciis pri li dum mia tuta 
mallonga vivo, kiel oni povus diri; kaj lastatempe mi longe 
vojaĝis kun li. Sed multo legindas en tiu libro, kaj mi ne 
rajtas pretendi, ke mi vidis pli ol unu-du paĝojn. Tamen eble 



mi konas lin tiel bone, kiel iu ajn, krom malmultaj. Aragorno 
estis la sola en nia Kunularo, mi opinias, kiu vere konis lin. 

— Aragorno? — diris Beregondo. — Kiu li estas? 

— Ho, — balbutis Grinĉjo, — estas iu, kiu iris kun ni. Mi 
pensas, ke li nun estas en Rohano. 

— Vi estis en Rohano, mi aŭdis. Estas multo, pri kio mi volus 
demandi vin ankaŭ pri tiu lando; ĉar ni investas multon el 
nia malgranda espero en ties popolo. Sed mi forgesas pri 
mia komisio, kiu estis unue respondi tion, kion vi volas 
demandi. Kion vi volas scii, mastro Peregrino? 

— Nu ja, — diris Grinĉjo, — se mi risku tion diri, iom brula 
demando en mia menso nuntempe koncernas, nu, kio pri 
matenrnanĝo kaj tiel plu? Mi volas diri, kiam estas la 
manĝohoroj, se vi komprenas min, kaj kie estas la 
manĝoĉambro, se tio ekzistas? Kaj la tavernoj? Mi gvatis, 
sed eĉ unu tian mi ne vidis, dum ni trarajdis, kvankam min 
subtenis espero pri gluto da biero tuj, kiam ni atingos la 
hejmojn de homoj saĝaj kaj ĝentilaj. Beregondo rigardis lin 
serioze. 

— Sperta kampanjinto, mi konstatas, — li diris. — Oni diras, 
ke tiuj, kiuj iras milite en malproksimo, ĉiam antaŭvidas 
venontan esperon pri manĝaĵoj kaj trinkaĵoj; kvankam mi 
mem ne vojaĝis multe. Do hodiaŭ vi ankoraŭ ne manĝis, ĉu? 

— Nu jes, se paroli ĝentile, jes, — diris Grinĉjo. — Sed ne pli 
ol tason da vino kaj unu-du blankajn kuketojn pro la afablo 
de via Mastro; sed kontraŭ tio li torturis min dum horo da 
demandoj, kaj tio estas laboro malsatiga. 

— Ĉetable etuloj povas plenumi bravaĵojn grandajn, ni diras, 

— ridis Beregondo. — Sed vi ĉesigis vian faston tiel bone, 
kiel iu ajn viro en la Citadelo, kaj pli honore. Tio ĉi estas 



fortikaĵo kaj gardoturego kaj nun militpretas. Ni leviĝas pli 
frue ol la suno kaj glutas manĝeton en la griza lumo, kaj iras 
al niaj postenoj je la malferma horo. Sed ne malesperu! — li 
ridis denove, vidante la konsterniĝon sur la vizaĝo de 
Grinĉjo. — Tiuj, kiuj havis pezan deĵoron, glutas ion por 
refreŝigi sian forton en mezmateno. Poste okazas tagmanĝo, 
je tagmezo aŭ iom poste laŭ eblecoj de 1' deĵorado; kaj oni 
kuniĝas por vespermanĝo kaj tia plezuro, kia ankoraŭ eblas 
ĉirkaŭ la horo de la sunsubiro. Venu! Ni iom promenos kaj 
poste iros trovi iom da nutraĵo, kaj manĝos kaj trinkos sur la 
remparo, kaj videsploros la belan matenon. 

— Momenton! — diris Grinĉjo hontruĝiĝante. — Avido aŭ 
malsato, se vi konsentas ĝentili, forigis jenon el mia menso. 
Sed Gandalfo, kiun vi nomas Mitrandiro, petis, ke mi 
prizorgu lian ĉevalon Ombrofakso, grandan ĉevalon el 
Rohano, la plej ŝatatan posedaĵon de la reĝo, oni diras, 
kvankam li donacis ĝin al Mitrandiro pro ties servoj. Mi 
opinias, ke ĝia nova mastro amas tiun beston pli sincere ol li 
amas multajn homojn, kaj se lia bonkoro estas iel valora por 
tiu ĉi urbo, vi traktu Ombrofakson kun plena honoro: kun pli 
granda afableco ol vi traktis tiun ĉi hobiton, se tio eblas. 

— Ĉu hobito? — diris Beregondo. 


— Tiel ni nomas nin, — diris Grinĉjo. 

— Mi ĝojas ekscii tion, — diris Beregondo, — ĉar mi jam 
rajtas diri, ke fremdaj prononcoj ne malbeligas amikecajn 
parolojn, kaj hobitoj estas popolo amike parola. Sed venu! Vi 
konatigos al mi tiun bravan ĉevalon. Bestojn mi amas, kaj ni 
malofte vidas ilin en tiu ĉi ŝtona urbo; sed miaj prapatroj 
devenis de la montaj valoj, kaj antaŭ tio de Itilio. Sed ne 
timu! La vizito estos mallonga, nura ĝentila saluto, kaj de tie 
ni iros al la provizejoj. 



Grinĉjo trovis, ke Ombrofakso estis bone enstaligita kaj 
prizorgita. Ĉaren la sesa rondo estis kelkaj bonstataj staloj, 
kie estis lokitaj pluraj rapidaj ĉevaloj, proksime al la loĝejoj 
de la mesaĝistoj de la Mastro: kurieroj ĉiam pretaj ekiri pro 
urĝa ordono de Denetoro aŭ ties ĉefaj komandantoj. Sed 
nuntempe ĉiuj ĉevaloj kaj rajdistoj estisfor. 

Ombrofakso henis kaj turnis sian kapon, kiam Grinĉjo eniris 
la stalon. 

— Bonan matenon! — diris Grinĉjo. — Gandalfo venos kiel 
eble plej baldaŭ. Li estas okupata, sed li sendas saluton, kaj 
mia tasko estas certigi, ke ĉio estas en ordo ĉe vi; dum vi 
ripozas, espereble, post viaj longaj laboroj. 

Ombrofakso skuis sian kapon kaj stamfis. Sed ĝi permesis, 
ke Beregondo karesu ĝian kapon milde kaj karesu ĝiajn 
flankegojn. 

— Ĝi aspektas, kvazaŭ ĝi avidus vetkuron kaj ne nove 
venintus post longa vojaĝo, — diris Beregondo. — Kiom ĝi 
estas forta kaj fiera! Kie estas ĝia jungaĵo? Gi devus esti riĉa 
kaj belega. 

— Neniu estas por ĝi sufiĉe riĉa aŭ belega, — diris Grinĉjo. 

— Ĝi volas neniom. Se ĝi konsentas porti vin, ĝi tion faras; 
kaj se ne, nu, neniu buŝfero, brido, vipo aŭ ligaĵo 
malsovaĝigos ĝin. Adiaŭ, Ombrofakso! Paciencu. Batalo 
venas. 

Ombrofakso levis sian kapon kaj henis tiel, ke la staloj 
skuiĝis, kaj ili kovris siajn orelojn. Poste ili adiaŭis, certiĝinte, 
ke la manĝujo estis kontentige plenigita. 

— Kaj nun al nia manĝujo, — diris Beregondo, kaj li gvidis 
Grinĉjon ree al la citadelo, kaj al pordo en la norda flanko de 
la turego. Tie ili malsupreniris laŭ longa malvarmeta ŝtuparo 



en larĝan aleon lamplumigitan. En la flankaj muroj estis 
giĉetoj, el kiuj unu estis malfermita. 

— Tio ĉi estas la varejo kaj provizejo de mia gardista trupo, 

— diris Beregondo. — Saluton, Targono! — li vokis tra la 
giĉeto. — Estas ankoraŭ frue, sed jen estas nova veninto, 
kiun la Mastro akceptis en sian servistaron. Li rajdis longe 
kaj granddistance kun strikta zono, kaj li forte laboris ĉi- 
matene kaj li malsatas. Donu, kion vi havas. 

Ili ricevis panon, kaj buteron, kaj fromaĝon, kaj pomojn: tiuj 
lastaj estis el fino de I' vintra provizo, sulketaj sed bonstataj 
kaj dolĉaj; kaj ledan ujon da freŝe verŝita biero, kaj lignajn 
telerojn kaj tasojn. Ĉion ili enigis en vimenan korbon kaj 
regrimpis al la sunlumo; kaj Beregondo kondukis Grinĉjon al 
loko ĉe la orienta ekstremo de 1' granda elpuŝita remparo, 
kie troviĝis embrazuro en la muro kun ŝtona sidloko sub la 
sojlo. De tie ili povis elrigardi al la mateno super la mondo. II 
manĝis kaj trinkis; kaj ili parolis jen pri Gondoro kaj ties 
moroj kaj kutimoj, jen pri la Provinco kaj la strangaj landoj, 
vizititaj de Grinĉjo. Kaj ĉiam dum la interparolo Beregondo 
pli kaj pli miris kaj rigardis kun granda surprizo al la hobito, 
svinganta siajn mallongajn krurojn, dum li sidis surseĝe, aŭ 
stariĝis piedpinte por gapi trans la sojlon al la terenoj sube. 

— Mi ne volas kaŝi antaŭ vi, mastro Peregrino, — diris 
Beregondo, — ke al ni vi aspektas preskaŭ kiel unu el niaj 
infanoj, knabo proksimume naŭsomera; kaj tamen vi spertis 
danĝerojn kaj vidis mirindaĵojn, kiajn povus prifanfaroni 
malmultaj el niaj grizbarbuloj. Mi pensis, ke estis kaprico de 
nia Mastro havigi al si noblan paĝion, laŭ kutimoj de la 
prareĝoj, oni diras. Sed mi konstatas, ke ne estas tiel, kaj vi 
devas pardoni mian stultecon. 


— Mi pardonas, — diris Grinĉjo. — Kvankam vi ne tre eraras. 
Mi estas ankoraŭ ne multe pli ol knabo laŭ la kalkulado en 



mia propra popolo, kaj pasos pluaj kvar jaroj ĝis mi 
“maturiĝos”, kiel ni diras en la Provinco. Sed ne ĝenu vin pri 
mi. Venu rigardi kaj diru al mi, kion mi vidas. 

La suno jam altiĝadis, kaj la nebuleto en la suba valo disiĝis. 
Ties restaĵo estis forflosanta, tutsupre, kiel eroj da blanka 
nubo portitaj per la fortiĝanta venteto el la oriento, kiu nun 
klakigis kaj ektiris la flagojn kaj blankajn standardojn de la 
citadelo. Forfore sur la vala fundo, je ĉirkaŭ kvin leŭgoj laŭ la 
okultrafo, la Granda Rivero jam vidiĝis griza kaj ekbrila, 
venante el la nord-okcidento kaj kurbiĝante laŭ impona 
etendiĝo suden kaj denove okcidenten, ĝis ĝi nevidebliĝis 
en nebuleto kaj trembrilo, post kiu kuŝis la maro kvindek 
leŭgojn for. 

Grinĉjo povis vidi la tutan Pelenoron elmetitan antaŭ li, 
trapunktita en la malproksimon per farmbienoj kun etaj 
muroj, grenejoj kaj bovostaloj, sed nenie li vidis bovinojn aŭ 
aliajn bestojn. Multaj vojoj kaj padoj transiris la verdajn 
kampojn, kaj okazis multe da moviĝado: furgonoj irantaj 
vice al la Granda Pordego, kaj aliaj elirantaj. De tempo al 
tempo venis rajdisto, salte elseliĝis kaj rapidis en la urbon. 
Sed la plimulta trafiko foriris laŭ la ĉefŝoseo, kaj tiu turniĝis 
suden, kaj kurbiĝante poste pli akute ol la Rivero ĉirkaŭiris 
la montetojn kaj baldaŭ forpasis el la vidkampo. Gi estis 
larĝa kaj bone pavimita, kaj laŭ ĝia orienta flanko iris larĝa 
verda rajdvojo, kaj post ĝi estis muro. Sur la rajdvojo galopis 
tien-reen rajdistoj, sed la tuta ŝoseo ŝajnis ŝtopita per 
grandaj furgonoj irantaj suden. Sed baldaŭ Grinĉjo konstatis, 
ke ĉio estas fakte bonorda: la furgonoj moviĝis en tri spaliroj, 
unu pli rapida ĉevaltrenite; alia malpli rapida, grandaj 
furgonoj kun belaj flankoj multkoloraj, virbovtrenite; kaj laŭ 
la okcidenta vojflanko multaj ĉaroj malpli grandaj, kiujn 
trenis plandantaj homoj. 



— Tio estas la vojo al la valoj Tumladeno kaj Losarnaĥo, kaj 
la montaj vilaĝoj, kaj poste al Lebenino, — diris Beregondo. 

— Jen foriras la lastaj furgonoj, kiuj forportas al rifuĝejo la 
maljunulojn, infanojn, kaj virinojn, kiuj devas akompani ilin. 
Ili ĉiuj devas foriri de la Pordego kaj la vojo devas esti libera 
je unu leŭgo antaŭ la tagmezo: tiel estis ordonite. Gi estas 
malĝojiga neceso. — Li suspiris. — Eble malmultaj el tiuj, 
kiuj nun disiĝas, ree renkontiĝos. Kaj ĉiam estis tro malmulte 
da infanoj en tiu ĉi urbo; sed nun estas neniuj, krom kelkaj 
junuloj, kiuj ne volas foriri, kaj eble trovos iun fareblan 
taskon: inter tiuj estas mia filo. 

Ili silentiĝis por kelka tempo. Grinĉjo gapis maltrankvile 
orienten, kvazaŭ en ĉiu momento li eble vidus milojn da 
orkoj alverŝiĝantaj sur la kampoj. 

— Kion mi vidas tie? — li demandis, indikante la mezon de I' 
granda Anduina kurbiĝo. — Ĉu alia urbo, aŭ kio ĝi estas? 

— lam ĝi estis urbo, — diris Beregondo, — la ĉefurbo de 
Gondoro, kies fortikaĵo estis tiu ĉi nure. Gi estas la ruinaĵo de 
Osgiliado ambaŭflanke de Anduino, kiun niaj malamikoj 
antaŭlonge kaptis kaj bruligis. Tamen ni regajnis ĝin dum la 
junaj tagoj de Denetoro: ne por loĝi tie, sed por teni kiel 
antaŭpostenon, kaj por rekonstrui la ponton portranspaso 
de niaj armitoj. Kaj poste venis la Kruelaj Rajdantoj el Minaso 
Morgul. 

— Ĉu la Nigraj Rajdantoj? — diris Grinĉjo, malfermante siajn 
okulojn ĝis ili estis larĝaj kaj malhelaj pro malnova timo 
revekita. 

— Jes, ili estis nigraj, — diris Beregondo, — kaj mi konstatas, 
ke vi konas ion pri ili, kvankam vi ne menciis ilin en viaj 
historioj. 



— Mi scias pri ili, — diris Grinĉjo mallaŭte, — sed mi ne 
parolos nun pri ili, tiel proksime, tiel proksime... 

Li eksilentis kaj levis siajn okulojn super la riveron, kaj ŝajnis 
al li, ke li vidas nur vastan kaj minacan ombron. Eble tio 
estis montoj baŭmantaj lime de la vidpovo, ties akrangulaj 
randoj moligitaj de preskaŭ dudek leŭgoj da nebuleta aero; 
eble ĝi estis nura nubmuro, kaj post tio eĉ pli profunda 
morno. Sed ĝuste dum li rigardis ĝin, ŝajnis laŭ liaj okuloj, ke 
la morno kreskas kaj kuniĝas, tre malrapide, malrapide 
leviĝante porsufoki la regionojn de la sunlumo. 

— Ĉu tiel proksime al Mordoro? — diris Beregondo kviete. 

— Jes, tie ĝi kuŝas. Ni malofte aludas ĝin; sed ni loĝas ĉiam 
en vido de tiu ombro: foje ĝi ŝajnas pli malforta kaj pli fora; 
foje pli proksima kaj pli malhela. Nun ĝi kreskas kaj 
malheliĝas; kaj tial kreskas ankaŭ niaj timo kaj maltrankvilo. 
Kaj la Kraelaj Rajdantoj antaŭ malpli ol unu jaro reakiris la 
transirejojn, kaj multaj el niaj plej valoraj viroj estis 
mortigitaj. Guste Boromiro finfine repelis la malamikojn el 
tiu ĉi okcidenta bordo, kaj ni ankoraŭ okupas la pli 
proksiman duonon de Osgiliado. Provizore. Sed ni atendas 
novan atakon tie. Eble la ĉefatakon en la venonta milito. 

— Kiam? — demandis Grinĉjo. — Ĉu vi povas konjekti? Ĉar 
mi vidis hieraŭ nokte la signalfajrojn kaj la mesaĝrajdistojn; 
kaj Gandalfo diris, ke tio estas signo, ke la milito komenciĝis. 
Li ŝajnis krize hastema. Sed nun ĉio ŝajnas denove 
malrapidanta. 

— Nur pro tio, ke ĉio estas jam preta, — diris Beregondo. 

— Temas nur pri la profunda enspiro antaŭ la plonĝo. 

— Sed kial estis la signalfajroj flamigitaj hieraŭ nokte? 

— Tro malfruas alvoki helpon, kiam oni estas jam sieĝata. 

Sed mi ne konas la planojn de la Mastro kaj ties 



komandantoj. Ili havas multajn metodojn havigi informojn. 
Kaj la Mastro Denetoro estas malsimila al aliuloj: li vidas 
malproksimen. luj diras, ke sidante sola en sia alta ĉambro 
en la Turego nokte kaj turnante tien-reen siajn pensojn, li 
kapablas iomete antaŭvidi la estontecon; kaj ke li kelkfoje 
elserĉas eĉ la pensojn de la Malamiko, luktante kontraŭ li. 

Kaj tiel estas, ke li maljunas, antaŭtempe kaduka. Sed kiel 
ajn, estro Faramiro estas ekstere, post la rivero pro iu 
danĝera komisio, kaj eble li sendis informojn. 

» Sed se vi volas scii, kio laŭ mia opinio flamigis la 
signalfajrojn, tio estis la novaĵo, kiu alvenis hieraŭ vespere el 
Lebenino. Granda ŝiparo proksimiĝas al la elfluejoj de 
Anduino, navigata de la korsaroj el Umbaro en la sudo. Tiuj 
jam delonge ĉesis timi la potencon de Gondoro, kaj ili 
alianciĝis al la Malamiko, kaj nun plenumas pezan baton 
liakomisie. Ĉar tiu atako forlogos grandan parton de tiu 
helpo, kiun ni supozis havi el Lebenino kaj Belfalaso, kie la 
homoj estas harditaj kaj multnombraj. Tiom pli iras niaj 
pensoj norden al Rohano; kaj des pli feliĉigas nin tiuj novaĵoj 
pri venko, kiujn vi alportis. 

» Kaj tamen, — li paŭzis, stariĝis kaj ĉirkaŭrigardis norden, 
orienten kaj suden, — la okazaĵoj ĉe Isengardo devus averti 
nin, ke ni estas implikitaj nun en grandaj reto kaj strategio. 
Ne plu estas kverelado ĉe la vadejoj, kaperado el Itilio kaj el 
Anorieno, embuskado kaj rabado. Tio ĉi estas granda milito 
longe planita, kaj ni estas nur unu peono en ĝi, kion ajn 
asertas la fiero. lo moviĝas en la fora oriento aliflanke de la 
Interna Maro, laŭ la raportoj; norde en Mornarbaro kaj post 
ĝi; kaj sude en Harado. Kaj nun ĉiuj regnoj estos submetitaj 
al provado, por stari aŭ fali — sub la Ombro. 

»Tamen, mastro Peregrino, ni havasjenan honoron: ĉiam ni 
ricevas la ĉefan malamon de la Malhela Mastro, ĉartiu 
malamo devenas el la profundoj de la tempo kaj trans la 



profundoj de la maro. Ĉi tie trafos plej forte la martelbato. 

Kaj pro tio Mitrandiro venis ĉi tien tiel haste. Ĉar se ni falos, 
kiu staros? Kaj, mastro Peregrino, ĉu vi vidas ian esperon, ke 
ni staros? 

Grinĉjo ne respondis. Li rigardis la muregojn, la turojn kaj 
bravajn standardojn, kaj la sunon sur la alta ĉielo, kaj poste 
al la kreskanta malhelo en la oriento; kaj li pensis pri la 
longaj fingroj de tiu Ombro: pri la orkoj en la arbaroj kaj 
montaroj, perfidemo de Isengardo, birdoj misokulaj, Nigraj 
Rajdantoj eĉ en la vojetoj de la Provinco kaj pri la flugilhavaj 
teruraĵoj — la nazguloj. Li ektremegis, kaj espero ŝajnis 
velki. Kaj precize tiam la suno momente hezitis kaj estis 
kaŝita, kvazaŭ ĝin transpasus malhela flugilo. Preskaŭ 
preteraŭde li supozis, ke li konstatis, alte kaj fore en la ĉielo, 
krion mallaŭtan, sed korpreman, kruelan kaj malvarman. Li 
paliĝis kaj kaŭris kontraŭ la muro. 

— Kio estis tio? — demandis Beregondo. — Ĉu ankaŭ vi 
sentis ion? 

— Jes, — murmuris Grinĉjo. — Gi estas signo pri nia falo, kaj 
la ombro misfortuna, Kruela Rajdanto de 1' aero. 

— Jes, la ombro misfortuna, — diris Beregondo. — Mi timas, 
ke Minaso Tirit falos. Nokto venas. La varmo de mia sango 
mem ŝajnas forrabita. 

Dum kelka tempo ili sidis kune kun la klinitaj kapoj kaj ne 
parolis. Subite Grinĉjo rigardis supren kaj vidis, ke la suno 
plu brilas kaj la standardoj plu flirtas en la venteto. Li skuis 
sin. 

— Ĝi jam pasis, — li diris. — Ne, mia koro rifuzas nun 
malesperi. Gandalfo falis kaj revenis kaj estas kun ni. Ni eble 
staros, eĉ se nur per unu kruro, aŭ almenaŭ pluvivos 
surgenue. 



— Prave dirite! — ekkriis Beregondo, leviĝante kaj paŝante 
tien-reen. — Ne, kvankam ĉio ekzistanta devas finfine tute 
ĉesi, Gondoro ankoraŭ ne pereos. Eĉ se la murojn kaptos 
senbrida malamiko, kiu konstruos monton da kadavroj antaŭ 
si. Troviĝas ankoraŭ aliaj fortikaĵoj kaj sekretaj eskapaj vojoj 
en la montaron. Espero kaj memoro vivos ankoraŭ en iu 
kaŝita valo, kie la herbo estas verda. 

— Tamen mi preferus, ke ĝi estus finita, ĉu bone, ĉu mise, 

— diris Grinĉjo. — Mi tute ne estas batalisto kaj malŝatas eĉ 
pensi pri batalo; sed atendado rande de batalo, kiun mi ne 
povas eviti, estas plej malbona. Kiel longa ŝajnas jam ĉi tiu 
tago! Mi estus pli kontenta, se ni ne estus devigataj stari 
rigardante, neniel moviĝante, nenie batante la unuaj. Laŭ 
mia opinio, sen Gandalfo neniu bato estus farita en Rohano. 

— Ha, tie vi tuŝas la vundon, kiun multaj sentas! — diris 
Beregondo. — Sed eble ŝanĝiĝos la cirkonstancoj, kiam 
revenos Faramiro. Li estas aŭdaca, pli aŭdaca, ol taksas 
multaj; ĉaren la nuna tempo la homoj malvolonte kredas, ke 
estro povas esti saĝa kaj klera pri la analoj de tradicioj kaj 
kantoj, kiel li, kaj tamen hardita kaj rapide decidkapabla sur 
batalkampo. Sed tia estas Faramiro. Malpli impeta kaj 
senzorga ol Boromiro, sed ne malpli rezoluta. Tamen kion li 
povos fari? Ni ne povas alsturmi la montojn de... de tiu 
regno. Nia atingopovo mallongiĝis, kaj ni ne povas bati ĝis 
iu malamiko venas al ĝia etendiĝo. Tiam nia mano devas esti 
peza! — Li frapis la tenilon de sia glavo. 

Grinĉjo rigardis lin: altan, fieran kaj noblan, kiel ĉiuj viroj, 
kiujn li ĝis nun vidis en tiu lando, kaj kun ekbrilo en 1' okuloj 
li pensis pri la batalo. “Ve! mia propra mano sentiĝas plume 
malpeza, — li pensis, sed li diris nenion. — ĉu peono, diris 
Gandalfo? Eble, sed sur la malĝusta ŝaktabulo”. 



Tiel ili interparolis, ĝis la suno atingis sian zeniton, kaj subite 
la tagmeza sonorado aŭdiĝis, kaj en la citadelo estis moviĝo, 
ĉarĉiuj krom la sentineloj iris manĝi. 

— Ĉu vi volas akompani min?— diris Beregondo. — Vi rajtas 
aliĝi al mia manĝorondo hodiaŭ. Mi ne scias, al kiu trupo vi 
estos nomita, aŭ la Mastro eble retenos vin sub la propra 
komando. Sed vi estos bonvena. Kaj estos bone, ke vi 
konatiĝu kun laŭeble multaj homoj, dum ankoraŭ restas 
tempo. 

— Mi venos tre volonte, — diris Grinĉjo. — Mi sentas min 
soleca, se diri la veron. Mi postlasis mian ĉefamikon en 
Rohano, kaj mankis al mi iu, kun kiu mi babilu aŭ spritu. 

Eble mi povus efektive aliĝi al via trupo, ĉu? Ĉu vi estas la 
trupestro? Se jes, vi povus akcepti min, aŭ subteni mian 
proponon, ĉu? 

— Ne, ne, — Beregondo ridis, — mi neniel estas trupestro. 
Nek oficon, nek rangon, nek estrecon mi havas, ĉar mi estas 
nur ordinara soldato en la Tria Trupo de la Citadelo. Tamen, 
sinjoro Peregrino, esti nur ordinara soldato inter la gardistaro 
de r Turego de Gondoro estas alte taksata en la urbo, kaj tiaj 
homoj estas honorataj en la lando. 

— Tiuokaze ĝi estas ekster mia atingo, — diris Grinĉjo. 

— Rekonduku min al nia ĉambro, kaj se Gandalfo ne estos 
tie, mi iros kien ajn plaĉos al vi — kiel via gasto. 

Gandalfo ne estis en la loĝejo kaj sendis neniun mesaĝon; 
do Grinĉjo akompanis Beregondon kaj estis prezentita al la 
viroj de la Tria Trupo. Kaj ŝajnis, ke Beregondo estis tiel 
honorata kiel lia gasto, ĉar Grinĉjo estis tre bonvena. Jam oni 
multe klaĉis en la citadelo pri la kunulo de Mitrandiro kaj ties 
longa kunestado kun la Mastro; kaj onidiro deklaris, ke 
Princo de la duonuloj venis el la nordo por proponi al 



Gondoro lojalecon kaj kvin mil glavojn. Kelkaj diris, ke kiam 
venos la rajdistoj el Rohano, ĉiu el ili kunrajdigos duonulan 
bataliston, eble malgrandan, tamen bravan. 

Kvankam Grinĉjo devis kun bedaŭro detrui tiun esperigan 
rakonton, li ne povis liberiĝi de sia nova rango, tre taŭga, la 
homoj pensis, por amiko de Boromiro kaj honorito de la 
Mastro Denetoro; kaj ili dankis lin pro tio, ke li venis inter 
ilin, kaj avide aŭskultis liajn dirojn kaj historiojn pri la 
eksterejoj, kaj donis al li tiom da manĝaĵo kaj biero, kiom li 
povis deziri. Efektive lia sola problemo estis “singardi” laŭ la 
konsilo de Gandalfo, kaj ne permesi al sia lango liberan 
moviĝadon laŭ kutimo de la hobitoj inter amikoj. 

Finfine Beregondo stariĝis. 

— Adiaŭ provizore! — li diris. — Mi nun deĵoros ĝis la 
sunsubiro, kiel ĉiuj aliaj ĉi tie, mi opinias. Sed se vi estas 
soleca, kiel vi diris, eble plaĉus al vi gaja gvidanto tra la 
urbo. Mia filo tre volonte akompanos vin. Brava knabo, mi 
rajtas diri. Se tion vi ŝatus, malsupreniru ĝis la plej malalta 
rondo kaj demandu pri la Malnova Gastejo sur la Rat 
Celedrajno, la Lampfarista Strato. Tie vi trovos lin kun aliaj 
junuloj, kiuj restas en la urbo. Eble okazos vidindaĵoj ĉe la 
Granda Pordego antaŭ ol ĝi estos fermita. 

Li eliris kaj baldaŭ sekvis lin la aliaj. La tago estis ankoraŭ 
bela, kvankam ĝi nebuletiĝis, kaj estis pli ol kutime varme 
en marto, eĉ tiom sude. Grinĉjo sentis sin dormema, sed la 
loĝejo ŝajnis sengaja, kaj li decidis malsupreniri kaj esplori la 
urbon. Li prenis kelkajn frandaĵojn, kiujn li konservis, al 
Ombrofakso, kaj tiuj estis ĝentile akceptitaj, kvankam 
verŝajne al la ĉevalo mankis nenio. Poste li pluiris suben laŭ 
multaj serpentumaj vojetoj. 



La homoj multe gapis lin, kiam li preterpasis. Fronte al li la 
homoj seriozmiene ĝentilis, salutante lin laŭ la Gondora 
maniero per klinita kapo kaj manoj ĉebruste; sed post si li 
aŭdis multajn vokojn, kiam subĉieluloj avertis endomulojn, 
ke ili venu vidi la Princon de 1' Duonuloj, la kunulon de 
Mitrandiro. Multaj uzis lingvon alian ol la Komunan, sed 
postnelonge li jam eksciis, kion signifas Ernil i Pheriannath, 
kaj konstatis, ke lia titolo penetris la urbon antaŭ li mem. 

Li venis finfine per arkaĵaj stratoj kaj multaj belaj vojetoj kaj 
pavimoj al la rondo plej malalta kaj plej larĝa, kaj tie oni 
direktis lin al la Lampfarista Strato, larĝa vojo direkte al la 
Granda Pordego. Surĝi li trovis la malnovan gastejon, 
grandan konstruaĵon el griza veterumita ŝtono kun du aloj 
retroetendiĝantaj de la strato, kaj inter ili mallarĝan 
razenon, post kiu estis la multfenestra domo, kies tutan 
larĝon frontis pilastrita portiko kaj ŝtupoj al la razeno. Inter 
la pilastroj ludis knaboj, la nuraj infanoj viditaj de Grinĉjo en 
Minaso Tirit, kaj li haltis por rigardi ilin. Baldaŭ unu el ili 
ekvidis lin kaj kun krio transsaltis la herbon kaj venis sur la 
straton, sekvate de pluraj aliaj. Tie li staris antaŭ Grinĉjo, 
rigardante lin de I' kapo ĝis la piedoj. 

— Saluton, — diris la junulo. — De kie vi venis? Vi estas 
fremdulo en la urbo. 

— Tia mi estis, — diris Grinĉjo, — sed oni diras, ke mi fariĝis 
viro de Gondoro. 

— Ne diru! — diris la knabo. — Tiuokaze ni ĉiuj ĉi tie estas 
viroj. Sed kiom vi aĝas, kaj kiel vi nomiĝas? Mi estas jam 
dekjara, kaj baldaŭ altos kvin futojn. Mi pli altas ol vi. Sed 
mia patro, vidu, estas gardisto, unu el la plej altstaturaj. Kio 
estas via patro? 



— Kiun demandon mi respondu unue? Mia patro kulturas la 
terenon ĉirkaŭ Vitvelo proksime al Tjukboro en la Provinco. 
Mi aĝas preskaŭ dudek naŭ jarojn, do tiurilate mi superas 
vin; tamen mi altas nur kvarfutojn, kaj tre verŝajne mi ne 
plu kreskos, krom flanken. 

— Ĉu dudek naŭ! — kriis la knabo kaj fajfis. — Vidu, vi estas 
sufiĉe maljuna! Tiom maljuna, kiom mia onklo lorlaso. 
Tamen, — li aldonis espereme, — mi vetas, ke mi povus 
starigi vin kaposuben aŭ kuŝigi vin surdorsen. 

— Eble vi povus, se mi permesus al vi, — diris Grinĉjo 
ridante. — Kaj eble mi povus fari same al vi: mi konas 
kelkajn luktolertojn de mia landeto. Kie, mi sciigu al vi, oni 
taksas min nekutime granda kaj forta; kaj mi neniam 
permesis, ke iu ajn starigu min kaposuben. Do se okazus 
provo, kaj nenio alia utilus, mi eble estus devigita vin 
mortigi. Ĉar kiam vi estos pli aĝa, vi lernos, ke la homoj ne 
estas ĉiam tiaj, kiaj ili ŝajnas; kaj kvankam vi eble taksis min 
malforta fremduleto kaj facila predo, permesu averti vin: tia 
mi ne estas, mi estas duonulo hardita, kuraĝa kaj malica! 

— Grinĉjo tiel minace grimacis, ke la knabo retropaŝis unu 
paŝon, sed tuj li revenis kun pugnigitaj manoj kaj batalardo 
en la okuloj. 

— Ne! — Grinĉjo ridis. — Ankaŭ ne kredu tion, kion 
fremduloj diras pri si! Batalisto mi ne estas. Sed ĉiuokaze 
estus pli ĝentile, ke la provokanto diru, kiu li estas. 

La knabo rektigis sin fiere: 

— Mi estas Bergilo, filo de Beregondo de la gardistaro. 

— Tion mi supozis, — diris Grinĉjo, — ĉar vi aspekte similas 
vian patron. Lin mi konas, kaj li sendis min porvin trovi. 



— Do kial vi ne diris tion senprokraste? — diris Bergilo, kaj 
subite lia mieno esprimis maltrankvilon. — Ne diru al mi, ke 
li ŝanĝis sian intencon kaj min forsendos kun la junulinoj! 
Sed ne, la lastaj furgonoj jam foriris. 

— Lia mesaĝo estas malpli malagrabla ol tio, se ne tute 
agrabla, — diris Grinĉjo. — Li diris, ke se vi preferus fari tion 
ol starigi min kaposuben, vi eble gvidus min tra la urbo dum 
kelka tempo. Reciproke mi povus iom rakonti al vi pri foraj 
landoj. 

Bergilo manklakis kaj ridis malŝarĝite. 

— Ĉio en ordo, — li kriis. — Do venu! Ni estis baldaŭ irontaj 
al la Pordo porspekti. Ni irosjam nun. 

— Kio okazos tie? 

— La trupestrojn de la eksterejoj oni atendas sur la Suda 
Vojo antaŭ la sunsubiro. Venu kun ni, kaj vi vidos. 

Bergilo pruviĝis bona kamarado, la plej agrabla societo por 
Grinĉjo de kiam li disiĝis de Gaja, kaj baldaŭ ili ridis kaj 
interparolis gaje dum ili trairis la stratojn, senzorgaj pri la 
multaj rigardoj direktitaj de la homoj al ili. Postnelonge ili 
trovis sin en homamaso iranta al la Granda Pordego. Tie 
Grinĉjon multe pli estimis Bergilo, ĉar kiam li diris sian 
nomon kaj la pasvorton, la gardisto salutis lin kaj lasis lin 
trapasi; kaj krom tio permesis, ke lin akompanu lia kunulo. 

— Tre bone! — diris Bergilo. — Al ni knaboj ne plu estas 
permesate trapasi la Pordegon sen plenaĝulo. Jam ni vidos 
pli bone. 


Post la Pordego troviĝis homamaso laŭlonge de la vojflanko 
kaj de la granda pavimita spaco, al kiu direktiĝis ĉiuj vojoj al 



Minaso Tirit. Ĉies okuloj estis turnitaj suden, kaj baldaŭ 
leviĝis murmurado: “Jen polvo en la foro! Ili venas!” 

Grinĉjo kaj Bergilo iom post iom progresis ĝis la antaŭo de la 
homamaso, kaj atendis. Kornoj aŭdiĝis iom malproksime, kaj 
la bruo de huraoj ruliĝis al ili kvazaŭ plifortiĝanta vento. 
Poste okazis laŭta trumpetado, kaj ĉie ĉirkaŭ ili la homoj 
kriadis. 

— Forlongo! Forlongo! 

— Kion oni diras? — demandis Grinĉjo aŭdinte la homojn 
voki. 

— Forlongo venis, — Bergilo respondis, — maljuna Forlongo 
la Grasa, la Estro de Losarnaĥo. Tie loĝas mia avo. Hura! Jen 
li. Brave Forlongo! 

Fronte de la spaliro promenis granda dikmembra ĉevalo, sur 
kiu sidis viro larĝaŝultra kaj ĉirkaŭmezure grandega, sed 
maljuna kaj grizbarba, tamen kirasita kaj nigrakaska kaj 
portanta longan pezan lancon. Malantaŭ li fiere marŝis 
polvokovrita spaliro da bone armitaj viroj, portantaj grandajn 
batalhakilojn; minacvizaĝaj ili estis, malpli altaj kaj iomete 
pli brunhaŭtaj ol la homoj, kiujn Grinĉjo ĝis tiam vidis en 
Gondoro. 

— Forlongo! — la homoj kriis. — Verkora, vera amiko! 
Forlongo! — Sed kiam la viroj el Losarnaĥo jam pasis, ili 
murmuris: — Tiom malmultaj! Ducent, kiom valoras? Ni 
esperis pri dekoble tiom. Tio supozeble estas la novaĵo de la 
nigra ŝiparo. Ili disponigas nurdekonon de sia nombro. 
Tamen ĉiu ereto estas gajno. 

Kaj tiel venis la trupoj kaj estis salutataj kaj huraumataj kaj 
trapasis la Pordegon, homoj de I' eksterejoj marŝantaj por 
defendi la ĉefurbon de Gondoro en malluma horo; sed ĉiam 



tro malmultaj, ĉiam malpli ol espero atendis aŭ neceso 
postulis. Tricento da viroj el Valo Ringlo malantaŭ la filo de 
sia estro Dervorino marŝanta piede. El la altejoj de 
Morthondo, la granda Nigraradika Valo, alta Duinhiro kun 
siaj filoj Duilino kaj Derufino kaj kvincent pafarkistoj. El 
Enfalaso, la fora Longstrando, longa spaliro da viroj 
multspecaj, ĉasistoj kaj paŝtistoj kaj vilaĝanoj, malabunde 
ekipitaj krom la domanaro de ilia estro Golasgilo. El 
Lamedono, kelkaj severaj montaranoj sen komandanto. 
Fiŝkaptistoj de Etiro, cento aŭ pli liberigitaj de la ŝipoj. 
Hirluino la Bela de la Verdaj Montoj el Pinato Gelin kun tri 
centoj da bravaj verdevestitaj viroj. Kaj laste kaj plej fiere, 
Imrahilo, princo de Dol Amroto, parenco de Denetoro, kun 
orumitaj standardoj surhavantaj lian markon de la Ŝipo kaj la 
Arĝenta Cigno, kaj trupo de kavaliroj en plena kirasaĵo 
rajdantaj grizajn ĉevalojn; kaj malantaŭ ili sepcent armitoj, 
altaj kiel princoj, grizokulaj, malhelharaj, kiuj kantis 
venante. 

Kaj jen ĉio, malpli ol tri mil sume. Venos neniom pli. Iliaj krioj 
kaj la batado de iliaj piedoj pasis en la urbon kaj forvelkis. La 
spektintoj staris kelkan tempon silentaj. Polvo ŝvebis en la 
aero, ĉar la vento formortis kaj la vespero estis pezaera. Jam 
proksimiĝis la fermohoro, kaj la ruĝa suno jam estis 
malantaŭ Mindoluino. Ombreco ekkovris la urbon. 

Grinĉjo suprenrigardis, kaj ŝajnis al li, ke la ĉielo iĝis 
cindrogriza, kvazaŭ vasta polvaĵo kaj fumo pendus super ili, 
kaj la lumo nur sordinite trapasis tion. Sed okcidente la 
mortanta suno ekflamigis la tutan fumaĵon, kaj nun 
Mindoluino staris nigra antaŭ brula ardo trastrekita je 
cindraĵo. 

— Tiel finiĝas bela tago per kolero! — Grinĉjo diris, 
forgesinte pri la knabo ĉe sia flanko. 



— Tiel ja estos, se ni ne reiros antaŭ la sunsubira sonorado, 

— diris Bergilo. — Ek! Jam sonas la trumpeto porfermi la 
Pordegon. 

Manenmane ili reiris la urbon, la lastaj trapasintoj antaŭ ol 
estis fermita la Pordego; kaj kiam ili atingis la Lampfaristan 
Straton, ĉiuj sonoriloj en la turoj sonoris solene. Lumoj 
ekaperis en multaj fenestroj, kaj el la domoj kaj gardejoj de 
la armitoj laŭlonge de la muroj aŭdiĝis kantado. 

— Ĝis revido provizore, — diris Bergilo. — Salutu mianome 
mian patron, kaj danku lin pro la societo, kiun li sendis. 
Revenu baldaŭ, mi petegas. Preskaŭ mi nun volas, ke milito 
ne estu, ĉar ni eble dividus multe da plezuro. Ni eble 
vojaĝus al Losarnaĥo, al la domo de mia avo; estas agrable 
tie en printempo, la arbaroj kaj kampoj plenas je floroj. Sed 
eble ni iros kune tien en iamo. Ili neniam venkos nian 
Mastron, kaj mia patro estas tre kuraĝa. Gis revido kaj 
revenu! 

Ili disiĝis, kaj Grinĉjo rapidis reen al la citadelo. La vojo 
ŝajnis longa, kaj li tre varmiĝis kaj malsatiĝis; kaj la nokto 
inundis rapida kaj malluma. Neniu stelo trapikis la ĉielon. Li 
malfruis al vespermanĝo en la manĝejo, kaj Beregondo 
salutis lin ĝoje, kaj sidigis lin apude poraŭdi novaĵon pri sia 
filo. Post la vespermanĝo Grinĉjo iom restadis, kaj poste 
adiaŭis, ĉar lin okupis stranga morneco, kaj li jam tre deziris 
revidi Gandalfon. 

— Ĉu vi trovos la vojon? — diris Beregondo ĉe la pordo de la 
haleto, nordflanke de la citadelo, en kiu ili sidis. — Nigras la 
nokto, kaj ĉiam pli nigre, de kiam venis la ordono, ke la 
lumoj estu malfortigitaj en la urbo, kaj neniu disradiu de la 
muroj. Kaj mi povas sciigi vin pri alia ordono: oni alvokos vin 
al la Mastro Denetoro frue morgaŭ. Mi timas, ke vi ne estas 



destinita por la Tria Trupo. Tamen mi rajtas esperi pri 
rerenkontiĝo. Gis la, kaj dormu pace! 

La loĝejo estis senluma, krom lampeto starigita sur la tablo. 
Gandalfo ne estis tie. Melankolio pli profunde okupis 
Grinĉjon. Li grimpis sur la benkon kaj provis elrigardi tra 
fenestro, sed tio estis kvazaŭ enrigardi lageton da inko. Li 
degrimpis, fermis la fenestrokovrilon kaj enlitiĝis. Dum kelka 
tempo li kuŝis atendante sonojn de reveno de Gandalfo, kaj 
poste li maltrankvile ekdormis. 

Nokte lin vekis iu lumo, kaj li vidis, ke Gandalfo venis kaj 
paŝadas tien-reen en la ĉambro malantaŭ la alkova kurteno. 
Sur la tablo estis kandeloj kaj pergamenaj rulaĵoj. Li aŭdis la 
sorĉiston suspiri kaj murmuri: 

— Kiam revenos Faramiro? 

— Saluton! — diris Grinĉjo, elŝovante sian kapon ĉirkaŭ la 
kurtenon. — Mi pensis, ke vi tute forgesis pri mi. Mi ĝojas 
vidi vin reveninta. La tago estis longa. 

— Sed la nokto estos tro mallonga, — diris Gandalfo. — Mi 
revenis ĉi tien, ĉar mi urĝe bezonas iom da trankvilo en 
soleco. Vi devus dormi en lito, dum tio ankoraŭ eblas. Je 
sunleviĝo mi kondukos vin denove al la Mastro Denetoro. Ne, 
kiam venos la alvoko, ne je sunleviĝo. La malhelo 
komenciĝis. Aŭroro ne estos. 



2 


La forpaso de la Griza trupo 

Gandalfo jam foriris, kaj la batantaj hufoj de Ombrofakso 
perdiĝis en la nokto, kiam Gaja revenis al Aragorno. Li portis 
nur malpezan pakon, ĉar sian tornistron li perdis ĉe Part 
Galeno, kaj lia tuta havaĵo estis kelkaj utilaĵoj, kiujn li prenis 
en la ruinaĵo de Isengardo. Hasufelo estis jam selita. 

Legolaso kaj Gimlio kun sia ĉevalo staris proksime. 

— Do restas ankoraŭ kvar el la Kunularo, — diris Aragorno. 

— Ni plu rajdos kune. Sed ni ne iros solaj, kiel mi supozis. La 
reĝo jam firme decidis tuj ekiri. Post la veno de I' flugilhava 
ombro li deziras reiri al la montetoj kaŝite de la nokto. 

— Kaj poste kien? — diris Legolaso. 

— Mi ankoraŭ ne scias, — Aragorno respondis. — Koncerne la 
reĝon, li iros al la armea apelo, kiun li ordonis en Edoraso, 
kvar noktojn de nun. Kaj tie, mi pensas, li aŭdos novaĵon pri 
milito, kaj la rajdistoj de Rohano iros al Minaso Tirit. Krom mi 
kaj tiuj, kiuj akompanos min. 

— Inter ili mi! — kriis Legolaso. 

— Kaj kun li Gimlio! — diris la gnomo. 

— Nu, koncerne min, — diris Aragorno, — antaŭ mi estas 
mallume. Ankaŭ mi devos iri al MinasoTirit, tamen mi ne 
vidas ankoraŭ la vojon. Horo delonge preparita proksimiĝas. 

— Ne lasu min malantaŭe! — diris Gaja. — Mi ĝis nun ne 
multe utilis; sed mi ne volas flankenmetiĝi, kvazaŭ pakaĵo 
reprenota, kiam ĉio estos finita. Al mi ŝajnas, ke la rajdistoj 
jam ne deziros ĝeniĝi pri mi. Kvankam, kompreneble, la reĝo 



ja diris, ke mi sidiĝu apud li, kiam li alvenos sian domon kaj 
rakontadu al li pri la Provinco. 


— Jes, — diris Aragorno, — kaj mi opinias, ke via vojo 
troviĝas kun li, Gaja. Sed ne atendu gajecon en la fino. Estos 
tre longe, mi timas, antaŭ ol Teodeno denove sidos komforte 
en Meduseldo. Multaj esperoj velkos en tiu ĉi amara 
printempo. 

Baldaŭ ĉiuj estis pretaj foriri: dudek kvarĉevaloj, kun Gimlio 
post Legolaso, kaj Gaja antaŭ Aragorno. Postnelonge ili 
rajdis rapidege tra la nokto. Ili ne longe pasis la teramasojn 
ĉe la Travadejoj de Iseno, Mam rajdisto algalopis de la 
malantaŭo de la spaliro. 

— Mia mastro, — li diris al la reĝo, — malantaŭ ni estas 
rajdistoj. Trairante la travadejojn mi pensis aŭdi ilin. Nun ni 
estas certaj. Ili ekatingas nin, rajdante senindulge. 

Teodeno tuj ordonis halti. La rajdistoj turnis sin kaj kaptis 
siajn lancojn. Aragorno elseliĝis kaj metis Gajan sur la teron, 
kaj elingiginte sian glavon stariĝis apud la piedingo de 1' 
reĝo. Eomero kaj ties eskviro rajdis al la malantaŭo. Gaja pli 
ol antaŭe sentis sin nebezonata pakaĵo, kaj li scivolis, kion li 
faru, se okazos batalo. Se la malmulta reĝa sekvantaro estus 
embuskita kaj venkita, kaj nur li eskapus en la mallumon, 
sola en la sovaĝaj kampoj de Rohano, sen koncepto pri kie li 
estus en la tuta senlimaĵo? “Ne taŭgas!” — li pensis. Li 
elingigis sian glavon kaj striktigis sian zonon. 

La subirantan lunon kovris granda velanta nubo, sed subite 
ĝi senkovriĝis denove. Tiam ĉiuj aŭdis bruon de hufoj, kaj 
sammomente ili vidis malhelajn figurojn rapide venantajn 
sur la pado de I' travadejoj. La lunlumo ekbrilis ie-tie sur la 
pintoj de lancoj. La nombro da persekutantoj ne estis 



kalkulebla, sed tiuj ŝajnis ne malpli ol la reĝa eskortantaro, 
minimume. 

Kiam ili malproksimis ĉirkaŭ kvindek paŝojn, Eomero kriis 
laŭtvoĉe: 

— Haltu! Haltu! Kiu rajdas en Rohano? 

La persekutantoj abrupte haltigis siajn ĉevalojn. Sekvis 
silento; kaj poste en la lunlumo oni vidis rajdiston elseliĝi kaj 
marŝi malrapide antaŭen. Lia mano vidiĝis blanka, kiam li 
levis ĝin polmantaŭe, en signo de paco; sed la soldatoj de la 
reĝo kroĉis siajn armilojn. Dek paŝojn for la homo haltis. Li 
estis altstatura, staranta ombro malhela. Poste sonis sonore 
lia klara voĉo. 

— Ĉu Rohano? Ĉu Rohanon vi diris? Tio estas vorto ĝojiga. Ni 
serĉas haste tiun landon de malproksime. 

— Vi trovis ĝin, — diris Eomero. — Transirinte tiujn 
travadejojn vi eniris ĝin. Sed ĝi estas regno de la reĝo 
Teodeno. Neniu rajdas ĉi tie sen lia permeso. Kiu vi estas? 

Kaj pro kio via hasto? 

— Dunadano Halberado, disirulo de I' nordo mi estas, — kriis 
la homo. — Ni serĉas Aragornon, filon de Aratorno, kaj ni 
aŭdis, ke li estas en Rohano. 

— Kaj ankaŭ lin vi trovis! — kriis Aragorno. Transdoninte sian 
kondukrimenon al Gaja, li kuris antaŭen kaj brakumis la 
ĵusveninton. — Halberado! El ĉiuj ĝojoj, tiu ĉi estas plej 
neatendita! 

Gaja suspiris malstreĉiĝe. Li ja pensis, ke jen iu lasta trompo 
de Sarumano, embuski la reĝon, dum tiu havis nur 
malmultajn homojn; sed ŝajnis, ke ne necesos morti 



defendante Teodenon, almenaŭ ne tuj. Li eningigis sian 
glavon. 

— Ĉio en ordo, — diris Aragorno, returnante sin. — Jen kelkaj 
el miaj parencoj el la fora lando, kie mi loĝis. Sed kial ili 
venis, kaj kiom ili estas, Halberado sciigos al ni. 

— Kun mi estas trideko, — diris Halberado. — Tio estas ĉiuj 
niaj parencoj, kiujn oni povis rapide kunigi; sed la fratoj 
Eladano kaj Elrohiro rajdis kun ni, dezirante militiri. Ni rajdis 
laŭeble plej haste, kiam venis via alvoko. 

— Sed mi ne alvokis vin, — diris Aragorno, — krom nur en la 
menso. Miaj pensoj ofte turniĝis al vi, kaj malofte pli ol 
hodiaŭ vespere; tamen neniun vorton mi sendis. Sed venu! 
Ĉiuj aferoj tiaj devas prokrastiĝi. Vi trovas nin rajdantaj en 
hasto kaj danĝero. Rajdu nun kun ni, se la reĝo donos 
permeson. 

Teodeno efektive ĝojis pri la novaĵo. 

— Estas bone! — li diris. — Se jenaj parencoj entute similas 
vin, princo Aragorno, tridek tiaj kavaliroj estos forto ne 
kalkulebla laŭ la kapoj. 

Poste la rajdistoj ekiris denove, kaj Aragorno dum kelka 
tempo rajdis kun la dunadanoj; kaj post kiam ili priparolis 
novaĵojn en la nordo kaj en la sudo, Elrohiro diris al li: 

— Mi kunportis al vi diraĵon de mia patro: La tagoj 
mallongas. Se vi hastas, memoru la Padojn de I' Mortintoj. 

— Ĉiam miaj tagoj ŝajnis al mi tro mallongaj por plenumi 
mian deziron, — respondis Aragorno. — Sed efektive rapida 
estos mia hasto, antaŭ ol mi tiun vojon iros. 



— Tio baldaŭ vidiĝos, — diris Elrohiro. — Sed ni ne plu 
priparolu tiajn aferojn sur la senŝirma vojo! 

Kaj Aragorno diris al Halberado: 

— Kion vi portas, parenco? — Ĉar li vidis, ke tiu portas 
anstataŭ lancon altan bastonon, kvazaŭ ĝi estus standardo, 
sed ĝi estis strikte volvita en nigra tuko ĉirkaŭligita per 
multaj ŝnuretoj. 

— Ĝi estas donaco, kiun mi portas al vi de la Damo de 
Rivendelo, — respondis Halberado. — ŝi verkis ĝin sekrete, 
kaj longa estis la farado. Sed ŝi sendas ankaŭ mesaĝon al vi: 
Jam mallongas la tagoj. Venas aŭ nia espero, aŭ la fino de ĉia 
espero. Tial mi sendas al vi tion, kion mi faris por vi. Fartu 
bone, Elfŝtono! 

Kaj Aragorno diris: 

— Jam mi scias, kion vi portas. Portu ĝin plu por mi dum 
kelka tempo! — Kaj li fortumis sin kaj foren rigardis al la 
nordo sub la grandaj steloj, kaj poste li silentiĝis kaj ne plu 
parolis dum la tuta nokta vojaĝo. 

La nokto estis malnova kaj grizis la oriento, kiam ili finfine 
rajdis supren el la Profunda Kavaĵo kaj revenis al Kornburgo 
por kuŝi, iomete ripozi kaj interkonsiliĝi. 

Gaja dormis ĝis lin vekis Legolaso kaj Gimlio. 

— La suno estas alta, — diris Legolaso. — Ĉiuj aliaj jam 
aktivas. Venu, sinjoro Pigrulo, rigardi ĉi tiun lokon dum tio 
eblas! 

— Ĉi tie estis batalo antaŭ tri noktoj, — diris Gimlio, — kaj ĉi 
tie Legolaso kaj mi ludis ludon, en kiu mi gajnis per ununura 



orko. Venu vidi, kiel estis! Kaj estas kavernoj, Gaja, kavernoj 
da mirindaĵoj! ĉu ni vizitos ilin, Legolaso, laŭ via supozo? 

— Ne! Mankas tempo, — diris la elfo. — Ne fuŝu la miron pro 
rapidemo! Mi promesis al vi, ke mi revenos ĉi tien kun vi, se 
revenos tago de paco kaj libereco. Sed nun proksimas al la 
tagmezo, kaj tiuhore ni manĝos, kaj poste ekvojaĝos 
denove, mi aŭdis. 

Gaja stariĝis kaj oscedis. Lia kelkhora dormo tute ne sufiĉis; 
li estis laca kaj iom deprimita. Mankis al li Grinĉjo, kaj li 
sentis sin nura ŝarĝo, dum ĉiuj planadis por rapideco en 
afero, kiun li ne plene komprenis. 

— Kie estas Aragorno? — li demandis. 

— En la alta ĉambro de la Burgo, — diris Legolaso. — Li nek 
ripozis, nek dormis, laŭ mia opinio. Li iris tien antaŭ kelkaj 
horoj, dirante ke li devas iom mediti, kaj nur lia parenco 
Halberado akompanis lin; sed ia malhela dubo aŭ zorgo 
okupas lin. 

— Ili estas stranga trupo, tiuj novvenintoj, — diris Gimlio. 

— Fortuloj nobelaj ili estas, kaj la rajdistoj de Rohano apud ili 
aspektas preskaŭ knabecaj; ĉar ili estas vizaĝe severaj, 
plejparte glataj kiel veterumitaj rokoj, samkiel Aragorno 
mem; kaj ili silentas. 

— Sed samkiel Aragorno ili estas ĝentilaj, se ili ĉesas silenti, 

— diris Legolaso. — Kaj ĉu vi notis la fratojn Eladano kaj 
Elrohiro? 

Malpli sombra estas ilia ekipaĵo ol ĉe la aliaj, kaj ili estas 
belaj kaj bravaj kiel elfaj princoj; kaj tio ne estas miriga en la 
filoj de Elrondo de Rivendelo. 



— Kial ili venis? Ĉu vi aŭdis? — demandis Gaja. Li estis jam 
vestita kaj surŝultrigis sian grizan mantelon; kaj la triopo 
kune eliris al la ruinigita pordo de la Burgo. 

— Ili respondis alvokon, kiel vi aŭdis, — diris Gimlio. 

— Mesaĝo venis al Rivendelo, ili diras: Aragorno bezonas 
siajn parencojn. La dunadanoj rajdu al li en Rohanon! Sed de 
kie venis tiu mesaĝo ili nun pridubas. Gandalfo sendis ĝin, 
mi konjektas. 

— Ne, Galadriela, — diris Legolaso. — Ĉu ŝi ne parolis per 
Gandalfo pri la rajdado de la griza trupo el la nordo? 

— Jes, vi trafas, — diris Gimlio. — La Damo de I' Arbaro! ŝi 
legis multajn korojn kaj dezirojn. Nu, kial ni ne vokis mense 
iujn el niaj propraj parencaroj, Legolaso? 

Legolaso staris antaŭ la pordo kaj turnis siajn helajn okulojn 
for norden kaj orienten, kaj lia bela vizaĝo esprimis ĝenon. 

— Ne ŝajnas al mi, ke iuj venus, — li respondis. — Ne 
necesas al ili alrajdi militon; milito jam marŝas en ilia propra 
tereno. 

Dum kelka tempo la tri kunuloj promenis kune, parolante pri 
tiu kaj alia elturniĝo de la batalo, kaj ili malsupreniris de la 
rompita pordo, kaj preterpasis la teramasojn de la falintoj sur 
la verdejo apud la vojo, ĝis ili staris sur la Ŝtonmuro de 
Helmo kaj enrigardis la Kavaĵon. La Morta Monteto jam staris 
tie, nigra kaj alta kaj ŝtonoza, kaj la vasta piedpremado kaj 
grategado de la herbo far la huornoj estis klare videblaj. La 
dunlandanoj kaj multaj viroj el la garnizono de la Burgo 
prilaboris la Ŝtonmuron, sur la kampoj kaj ĉirkaŭ la frakasitaj 
muroj malantaŭe; tamen ĉio ŝajnis strange silenta: laca valo 
ripozanta post granda ŝtormo. Baldaŭ ili returniĝis kaj iris al 
la tagmeza manĝo en la halego de la Burgo. 



La reĝo estis jam tie, kaj tuj kiam ili eniris li alvokis Gajan kaj 
ordonis, ke seĝo estu metita por li ĉe sia flanko. 

— Ne estas tiel, kiel mi dezirus, — diris Teodeno, — ĉar tio ĉi 
malmulte similas mian belan domon en Edoraso. Kaj foriris 
via amiko, kiu ankaŭ devus esti ĉi tie. Sed eble estos longe, 
antaŭ ol ni sidos, vi kaj mi, ĉe la alta tablo en Meduseldo; 
mankos tempo por festado kiam mi revenos tien. Sed ek 
jam! Manĝu kaj trinku, kaj ni interparolu dum ni havas 
okazon. Kaj poste vi rajdos kun mi. 

— Ĉu vere? — diris Gaja, surprizite kaj ĝojigite. — Tio estos 
belega! — Li neniam estis pli dankema pro vorta afableco. 

— Mi timas, ke mi estas nurobstaklo porĉiuj, — li balbutis, 

— sed al mi plaĉusfari ion ajn, kion mi povas, sciu. 

— Tion mi ne dubas, — diris la reĝo. — Mi ordonis pretigi por 
vi bravan montetponeon. Gi portos vin tiel rapide, kiel 
ĉevalo sur la vojoj, kiujn ni sekvos. Ĉar mi forrajdos de la 
Burgo laŭ montaj padoj, ne sur la ebenaĵo, kaj tiel venos al 
Edoraso tra Dunharo, kie atendas min Damo Eovina. Vi estos 
mia eskviro, se vi volas. Ĉu troviĝas en tiu ĉi loko armilaro, 
kiun povus uzi mia glavportulo, Eomero? 

— Ne estas ĉi tie grandaj armilaj stokoj, reĝo, — respondis 
Eomero. — Eble troveblos por li malpeza kasko, kiu 
konvenos al li; sed ni ne havas maŝkirason nek glavon por iu 
liastatura. 

— Glavon mi havas, — diris Gaja, degrimpante de sia seĝo 
kaj elingigante sian brilan klingeton el ties nigra ingo. 

Subite plenigite de amo al tiu ĉi maljunulo, li apogis sin sur 
unu genuo, kaptis lian manon kaj ĝin kisis. — Ĉu mi rajtas 
kuŝigi la glavon de Gajadoko de 1' Provinco sur vian sinon, 
reĝo Teodeno? Akceptu mian servon, se vi volas! 



— Ĝoje mi akceptas ĝin, — diris la reĝo, kaj metinte siajn 
longajn maljunajn manojn sur la harojn de la hobito, li benis 
lin. — Leviĝu nun, Gajadoko, eskviro de Rohano en la 
domanaro de Meduseldo! Prenu vian glavon kaj portu ĝin al 
bona sorto. 

— Vi estos al mi kvazaŭ patro, — diris Gaja. 

— Dum kelka tempo, — diris Teodeno. 

Tiam ili interparolis dum la manĝado, ĝis baldaŭ parolis 
Eomero. 

— Proksimiĝas la horo, kiun ni nomis por nia foriro, reĝo, — li 
diris. — Ĉu mi ordonu ke oni blovu la trampetojn? Sed kie 
estas Aragorno? Lia loko malplenas, kaj li ja ne manĝis. 

— Ni pretiĝos por rajdado, — diris Teodeno, — sed oni sendu 
informon aua princo Aragorno, ke la horo estas proksima. 

La reĝo kun sia gardistaro kaj Gaja apude pasis suben de la 
burga pordo ĝis kie la rajdistoj kunvenis sur la razeno. Multaj 
estis jam surĉevalaj. Tio estis granda trupo, ĉar la reĝo 
postlasos nur malgrandan garnizonon en la Burgo, kaj ĉiuj 
allaseblaj rajdos al la apelo en Edoraso. Jam mil lancistoj 
forrajdis nokte; sed ankoraŭ estos ĉirkaŭ kvincent por 
akompani la reĝon, plejparte viroj el la kampoj kaj valoj de 
Ŭestfaldo. lom aparte sidis la disiruloj, silentaj, en orda 
societo, armitaj je lancoj, pafarkoj kaj glavoj. Ili estis vestitaj 
en manteloj malhele grizaj, kaj iliaj kapuĉoj estis nun 
kovrantaj la kaskon kaj kapon. Iliaj ĉevaloj estisfortaj kaj 
fieraj, sed malglatharaj; kaj unu staris sen rajdanto, la 
propra ĉevalo de Aragorno, kiun ili aligis el la nordo; 

Roherino estis ties nomo. Estis neniu ekbrilo de gemo aŭ oro, 
nek omamaĵo sur ilia tuta armilaro kaj kirasaro, kiel la 
rajdistoj portis neniun insignon aŭ blazonon, krom nur ke ĉiu 



mantelo estis pinglita ĉe la maldekstra ŝultro per broĉo 
arĝenta en la formo de disradia stelo. 

La reĝo suriĝis sian ĉevalon Neĝkolaĵo, kaj Gaja sidis apud li 
sur sia poneo, kiu nomiĝis Stibo. Baldaŭ Eomero elvenis tra 
la pordo, kaj kun li estis Aragorno kaj Halberado portanta la 
grandan bastonon nigre volvitan, kaj du altaj viroj, nekjunaj 
nek maljunaj. La filoj de Elrondo tiom similis, ke malmultaj 
kapablis disdistingi ilin: malhelharaj, grizokulaj, kun vizaĝoj 
elfe palaj, vestitaj samece en hela maŝaĵo sur manteloj 
arĝentgrizaj. Malantaŭ ili marŝis Legolaso kaj Gimlio. Sed 
Gaja rigardis nur Aragornon, tiom konsterna estis la ŝanĝiĝo, 
kiun li vidis en tiu, kvazaŭ dum unu nokto multaj jaroj falus 
sur lian kapon. Severega estis lia vizaĝo, grizkolora kaj 
lacega. 

— Mia menso estas zorgoplena, mastro, — li diris, starante 
apud la ĉevalo de I' reĝo. — Mi aŭdis strangajn vortojn, kaj 
mi vidas novajn danĝerojn en la foro. Mi longe peze 
pensadis, kaj nun mi timas, ke mi devas ŝanĝi mian celon. 
Diru, Teodeno, nun vi rajdos al Dunharo, kiom longe ĝis vi 
alvenos tien? 

— Estas jam plena horo post la tagmezo, — diris Eomero. 

— Antaŭ la nokto de la tria tago ekde nun ni devos alveni la 
Fortikaĵon. La luno estos tiam unu nokton post la pleno, kaj 
la kunveno, kiun la reĝo ordonis, okazos en la posta tago. Pli 
rapide ni ne povos fari, se la forto de Rohano estu kunigita. 

Aragorno silentis momente. 

— Tri tagojn, — li murmuris, — kaj la kunveno de Rohano 
estos nur komencita. Sed mi konstatas, ke jam ne eblas tion 
hastigi. — Li rigardis supren, kaj ŝajne li ion pridecidis; lia 
vizaĝo estis malpli zorgoplena. — Do, kun via permeso, reĝo, 
mi devos sekvi novan konsilon por mi kaj mia parencaro. Ni 



devos rajdi laŭ propra vojo, kaj ne plu kaŝe. Por mi la tempo 
de sekreteco jam forpasis. Mi rajdos orienten laŭ la plej 
rapida vojo, kaj mi iros la Padojn de 1' Mortintoj. 

— Ĉu la Padojn de 1' Mortintoj! — dirisTeodeno kaj tremis. 

— Kial vi parolas pri tiuj? — Eomero turnis sin kaj rigardadis 
Aragornon, kaj ŝajnis al Gaja, ke la vizaĝoj de la rajdistoj, 
kiuj sidis en aŭdodistanco, paliĝis. 

— Se tiaj padoj veras, — diris Teodeno, — ties enirejo 
troviĝas en Dunharo; sed neniu vivanto rajtas trapasi ĝin. 

— Ve! Aragorno, amiko mia! — diris Eomero. — Mi esperis, ke 
ni militiros kune; sed se vi celas la Padojn de 1' Mortintoj, nia 
disiĝo sekve okazas, kaj tre neverŝajne estas, ke ni iam 
renkontiĝos denove sub la suno. 

— Tamen tiun vojon mi iros, — diris Aragorno. — Sed mi diras 
al vi, Eomero, ke en batalo ni eble denove renkontiĝos, eĉ se 
ĉiuj amasoj de Mordoro staros inter ni. 

— Vi faros laŭ via volo, mastro Aragorno, — diris Teodeno. 

— Estas via sorto, eble, paŝi strangajn vojojn, kiujn aliaj ne 
aŭdacas. Tiu ĉi disiĝo dolorigas min, kaj pro ĝi mia forto 
malpliiĝas; sed nun mi devas iri laŭ la montetaj vojoj kaj ne 
plu prokrasti. Adiaŭ! 

— Adiaŭ, mastro! — diris Aragorno. — Rajdu al granda famo! 
Adiaŭ, Gaja! Mi lasasvin en bonaj manoj, pli bonaj ol ni 
esperis, kiam ni ĉasis la orkojn al Fangorno. Legolaso kaj 
Gimlio plu ĉasos kun mi, mi esperas; sed ni ne forgesos vin. 

— Adiaŭ! — diris Gaja. Nenion pli li trovis por diri. Li sentis 
sin tre malgranda, kaj lin embarasis kaj deprimis ĉiuj tiuj 
mornaj vortoj. Pli ol antaŭe mankis al li la neestingebla 
gajeco de Grinĉjo. La rajdistoj estis pretaj, kaj ties ĉevaloj 



nervoze movetiĝis; li volis, ke ili ekiru kaj metu punkton al la 
afero. 

Nun Teodeno parolis al Eomero, kaj tiu levis sian manon kaj 
kriegis, kaj pro tiu signalo la rajdistoj ekiris. Ili rajdis trans la 
Ŝtonmuron kaj suben laŭ la Kavaĵo, kaj poste, turninte sin 
rapide orienten, ili sekvis padon, kiu laŭiris la montosubon 
tra proksimume unu mejlo, ĝis kurbiĝinte suden ĝi retropasis 
inter la montetoj kaj malaperis el la vidkampo. Aragorno 
rajdis ĝis la Ŝtonmuro kaj rigardis ĝis la reĝaj soldatoj tre 
foris sur la Kavaĵo. Tiam li turnis sin al Halberado. 

— Jen iras tri, kiujn mi amas, kaj ne malplej la plej etan, — li 
diris. — Li ne scias, al kiu celo li rajdas; tamen se li tion 
scius, li same pluirus. 

— Popolo malgranda, sed ege valora, estas la provincanoj, 

— diris Halberado. — Malmulton ili scias pri nia longa laboro 
por gardi iliajn landlimojn, tamen tion mi ne domaĝas. 

— Kaj nun niaj sortoj estas kunteksitaj, — diris Aragorno. 

— Tamen, ve! ĉi tie ni devas disiĝi. Nu, mi devas manĝi 
iomete, kaj poste ankaŭ ni devos forrapidi. Venu, Legolaso 
kaj Gimlio! Mi devas interparoli kun vi, dum mi manĝas. 

Kune ili reiris al la Burgo; tamen dum kelka tempo Aragorno 
sidis silente ĉe la tablo en la halego, kaj la aliaj atendis lian 
ekparolon. 

— Vidu, — diris Legolaso fine. — Parolu kaj konsoliĝu, kaj 
forskuu la ombron! Kio okazis, post kiam ni revenis al tiu ĉi 
malagrabla loko en la griza mateno? 

— Lukto iom pli serioza miaopinie ol la batalo de Kornburgo, 

— respondis Aragorno. — Mi enrigardis la Ŝtonon de 
Ortanko, miaj amikoj. 



— Ĉu vi enrigardis tiun malbenitan ŝtonon sorĉistan! 

— ekkriis Gimlio kun timo kaj surprizego survizaĝe. — Ĉu ion 
vi diris al... li? Eĉ Gandalfo timis tiun renkontiĝon. 

— Vi forgesis, al kiu vi parolas, — diris Aragorno admone, kaj 
liaj okuloj ekbriletis. — Ĉu mi ne deklaris publike mian 
titolon antaŭ la pordego de Edoraso? Kion, laŭ via timo, mi 
dirus al li? Ne, Gimlio, — li diris per voĉo malpli laŭta, kaj la 
severo lasis lian vizaĝon, kaj li aspektis kiel iu, kiu penis 
dum multaj noktoj en sendorma doloro. — Ne, amikoj miaj, 
mi estas la laŭleĝa mastro de la Ŝtono, kaj mi havis tiel la 
rajton kiel la forton uzi ĝin, aŭ tiel mi juĝis. Pri la rajto ne 
povas esti dubo. La forto sufiĉis, sentroe. 

Li enspiris profunde. 

— Tio estis senkompata lukto, kaj la laco malrapide pasas. 
Neniun vorton mi diris al li, kaj en la fino mi ŝiris la ŝtonon al 
mia propra volo. Eĉ tion solan li malfacile toleros. Kaj li 
ekvidis min. Jes, mastro Gimlio, li ekvidis min, sed en formo 
alia, ol vi vidas min ĉi tie. Se tio helpos lin, mi agis mise. Sed 
tion mi ne opinias. Scii, ke mi vivas kaj promenas sur la tero, 
estis bato al lia koro, laŭ mia takso, ĉartion li ĝis nun ne 
sciis. La okuloj en Ortanko ne vidis min tra la armaĵo de 
Teodeno, sed Saŭrono ne forgesis Isilduron kaj la glavon de 
Elendilo. Nun en la horo mem de liaj grandaj projektoj la 
heredinto de Isilduro kaj la Glavo estas rivelitaj; ĉar mi 
montris al li la klingon reforĝitan. Li ankoraŭ ne tiom 
potencas, ke li ne spertas timon; ne, dubo ĉiam mordetas lin. 

— Sed li vaste dominas, malgraŭ ĉio, — diris Gimlio, — kaj 
jam li frapos pli rapide. 

— Hasta frapo ofte mistrafas, — diris Aragorno. — Ni devas 
premadi nian Malamikon, kaj ne plu atendi, ke li iniciatu la 
movon. Vidu, miaj amikoj, ekmastrinte la Ŝtonon mi lernis 



multajn aferojn. Gravan minacon mi vidis venanta tute 
neatendite al Gondoro el la sudo, kiu forlogos grandan 
forton de la defendado de Minaso Tirit. Se ĝi ne estos rapide 
kontraŭstarita, mi taksas, ke la urbo estos perdita antaŭ ol 
pasos dek tagoj. 

— Do perdita ĝi devos esti, — diris Gimlio. — Ĉar kiun 
helpon oni povas sendi tien, kaj kiel ĝi povus alveni 
ĝustatempe? 

— Mi ne havas helpon sendeblan, tial mi devos mem iri, 

— diris Aragorno. — Sed ekzistas nur unu vojo tra la 
montaro, kiu venigos min al la marborda regiono antaŭ ol 
perdiĝos ĉio. Tiu estas la Padoj de 1' Mortintoj. 

— La Padoj de 1' Mortintoj! — diris Gimlio. — Tio estas nomo 
misfortuna, kaj ĝi malmulte plaĉas al la rohananoj, kiel mi 
rimarkis. Ĉu vivantoj povas uzi tiun vojon senperee? Kaj eĉ 
se vi pasos per tiu vojo, kiom valoros tiel malmultaj por 
kontraŭi la batojn de Mordoro? 

— Vivantoj ne uzis tiun vojon depost la alveno de la 
rohananoj, — diris Aragorno, — ĉar ĝi estas fermita kontraŭ 
ili. Sed en tiu ĉi malluma horo la heredanto de Isilduro rajtas 
uzi ĝin, se li aŭdacas. Aŭskultu! Jen estas la vortoj, alportitaj 
al mi de la filoj de Elrondo, de ilia patro en Rivendelo, la plej 
saĝa pri analoj: Diru, ke Aragorno memoru la vortojn de la 
profeto kaj la Padojn de 1' Mortintoj. 

— Kaj kiuj estas la vortoj de la profeto? — diris Legolaso. 

— Tiel parolis Malbeto la Profeto, dum la tagoj de Arveduo, la 
lasta reĝo de Fornosto, — diris Aragorno: 

Kuŝas tra I' lando ombro longa, 
ŝovas mallumon okcidenten. 

Tremas Turego; al tomboj reĝaj 



iras la sort'. Mortintoj vekiĝas: 
venis la horo de I' ĵurrompintoj: 
ili staros denove ĉe 1' Ŝton' de Ereĥo 
kaj aŭdos tie kornon surmontan. 

Kies la korno? Kiu ilin vokos 
el griza krepusko, la forgesitojn? 

La heredanto de 1' alĵurito. 

Li venos el nordo, necespelate: 
li pasos la Pordon de I' Padoj Mortintaj. 

— Vojoj mallumaj, sendube, — diris Gimlio, — sed ne pli 
mallumaj ol estas tiuj versoj al mi. 

— Se vi volas kompreni ilin pli bone, tiam mi petas, ke vi 
akompanu min, ĉar tiun vojon mi nun iros. Sed mi faras tion 
senĝoje; pelas min nur la neceso. Sekve nur laŭ via libera 
volo mi deziras, ke vi venu, ĉar vi trovos tiel laboron kiel 
timegon, kaj eble ion pli malbonan. 

— Mi akompanos vin eĉ sur la Padoj de I' Mortintoj, kaj al kiu 
ajn celo ili kondukos, — diris Gimlio. 

— Ankaŭ mi venos, — diris Legolaso, — ĉar la mortintojn mi 
ne timas. 

— Mi esperas, ke la forgesitoj ne jam forgesis, kiel oni 
batalas, — diris Gimlio, — ĉar sen tio mi ne scias, kial ni 
ĝenu ilin. 

— Ni scios tion, se ni atingos Ereĥon, — diris Aragorno. 

— Sed la ĵuro, kiun ili rompis, estis, ke ili batalos kontraŭ 
Saŭronon, kaj ili sekve devos batali, se ili plenumos ĝin. Ĉar 
ĉe Ereĥo eĉ nun staras nigra ŝtono, kiu estis alportita, oni 
diris, de Isilduro el Numenoro; kaj ĝi estis starigita sur 
monteto, kaj surĝi la reĝo de la montoj ĵuris lojalecon al li 
komence de la regno Gondoro. Sed kiam Saŭrono revenis kaj 
denove iĝis potenca, Isilduro alvokis la homojn de la montoj 



plenumi la ĵuron, kaj ili rifuzis, ĉar ili adoris Saŭronon dum la 
Mallumaj Jaroj. Tiam Isilduro diris al ilia reĝo: “Vi estos la 
lasta reĝo. Kaj se la okcidento pruviĝos pli forta ol via Nigra 
Mastro, jene mi malbenos vin kaj vian popolon: neniam vi 
ripozos ĝis via ĵuro estos plenumita. Ĉar tiu ĉi milito daŭros 
dum jaroj nekalkuleblaj, kaj vi estos denove alvokita antaŭ 
ĝia fino”. Kaj ili fuĝis antaŭ la kolero de Isilduro, kaj ne 
kuraĝis militiri subtene al Saŭrono; kaj ili sin kaŝis en lokoj 
sekretaj en la montaro kaj neniel kontaktis aliajn homojn, 
sed iom post iom malkreskis en la senfrukta montaro. Kaj 
timego pri la sendormaj mortintoj ĉirkaŭas la monton Ereĥo 
kaj ĉiujn lokojn, kie tiu popolo restadis. Sed laŭ tiu vojo mi 
devos iri, tial ke neniu vivanto povas helpi min. 

Li stariĝis. 

— Venu! — li kriis kaj elingigis sian glavon, kaj tiu ekbrilis en 
la duonluma halego de la Burgo. — Al la Ŝtono de Ereĥo! Mi 
serĉas la Padojn de 1' Mortintoj. Akompanu min, kiuj volas! 

Legolaso kaj Gimlio nenion respondis, sed ili leviĝis kaj 
sekvis Aragornon el la halego. Sur la razeno atendis, 
senmovaj kaj silentaj, la kapuĉitaj disiruloj. Legolaso kaj 
Gimlio surĉevaliĝis. Aragorno sursaltis Roherinon. Tiam 
Halberado levis grandan kornon, kaj ties sonoro eĥis en la 
Profundaĵo de Helmo, kaj je tio ili forsaltis, rajdante tondre 
malsupren laŭ la Kavaĵo, dum ĉiuj postrestintoj sur Ŝtonmuro 
kaj Burgo gapis mirigite. 

Kaj dum Teodeno iris laŭ malrapidaj vojetoj sur la montaro, 
la Griza Trupo pasis rapide tra la ebenaĵo, kaj la sekvan 
posttagmezon ili venis al Edoraso; kaj tie ili haltis nur 
mallonge antaŭ ol supreniri laŭ la valo, kaj tiel venis al 
Dunharo, kiam vespere mallumiĝis. 



Damo Eovina salutis ilin kaj ĝojis pro ilia alveno, ĉar neniun 
pli fortan ŝi jam vidis, ol la dunadanojn kaj la belajn filojn de 
Elrondo; sed pleje ĉe Aragorno restis ŝia rigardo. Kaj kiam ili 
vespermanĝis kun ŝi, ili interparolis, kaj ŝi aŭdis pri tio, kio 
okazis post la forrajdo de Teodeno, pri kiu ĝis tiam atingis ŝin 
nur hastaj informoj; kaj kiam ŝi aŭdis pri la batalo en la 
Profundaĵo de Helmo kaj la granda mortigado de iliaj 
malamikoj kaj pri la sturmado far Teodeno kaj ties kavaliroj, 
ŝiaj okuloj brilis. Sed fine ŝi diris: 

— Sinjoroj, vi estas lacaj kaj jam iros al viaj litoj kun tia 
komforto, kian oni povas haste aranĝi. Sed morgaŭ pli taŭga 
loĝejo estos trovita por vi. 

Sed Aragorno diris: 

— Ne, damo, ne ĝenu vin pri ni! Se ni povos ripozi ĉi tie 
hodiaŭ nokte kaj matenmanĝi morgaŭ, tio estos sufiĉa. Ĉar 
mi rajdas pro komisio plej urĝa, kaj je 1' unua lumo de la 
mateno ni devos foriri. 

Ŝi ridetis al li kaj diris: 

— Do estis afable farite, moŝto, rajdi tiom da mejloj devie de 
via vojo por alporti informojn al Eovina, kaj interparoli kun ŝi 
en ŝia ekzilo. 

— Efektive neniu viro taksus tian vojaĝon malŝparo, — diris 
Aragorno, — kaj tamen, damo, mi venis ĉi tien, ĉar la vojo, 
kiun mi devos laŭiri, kondukas min al Dunharo. 

Kaj ŝi respondis kiel iu, al kiu ne plaĉas la diraĵo: 

— Do, sinjoro, vi deviis, ĉarel Harvalo neniu vojo kondukas 
orienten aŭ suden, kaj prefere vi reiru tiel, kiel vi venis. 



— Ne, damo, — li diris, — mi ne deviis, ĉar mi promenis en 
tiu ĉi lando antaŭ ol vi naskiĝis por ornami ĝin. Ekzistas vojo 
el tiu ĉi valo, kaj tiun vojon ni iros. Morgaŭ mi rajdos laŭ la 
Padoj de 1' Mortintoj. 

Tiam ŝi gapis al li afliktite, kaj ŝia vizaĝo palegiĝis, kaj longe 
ŝi nenion pli diris, dum ĉiuj sidis silentaj. 

— Sed, Aragorno, — ŝi diris fine, — ĉu via komisio estas serĉi 
la morton? Ĉar nur tion vi trovos sur tiu vojo. Ili ne permesas, 
ke la vivantoj trapasu. 

— Ili devos permesi, ke mi trapasu, — diris Aragorno, — sed 
mi minimume riskos ĝin. Neniu alia vojo sufiĉos. 

— Sed estas frenezaĵo. Ĉar jen estas viroj famaj kaj bravegaj, 
kiujn vi devus gvidi ne en la ombrojn, sed al milito, kie viroj 
estas bezonataj. Mi petegas, ke vi restu kaj rajdu kun mia 
frato, ĉartiuokaze ĉiuj niaj koroj ĝojegos, kaj nia espero 
estos eĉ pli hela. 

— Ne estas frenezaĵo, damo, ĉar mi iros laŭ pado destinita. 
Sed tiuj, kiuj sekvas min, tion faras libervole; kaj se ili nun 
volos resti kaj rajdi kun la rohananoj, ili rajtos tion fari. Sed 
mi iros la Padojn de 1' Mortintoj sola, se necese. 

Poste ili diris nenion pli, kaj ili manĝis silente, sed ŝiaj okuloj 
ĉiam turniĝis al Aragorno, kaj la aliaj vidis, ke mense ŝi tre 
turmentiĝas. Finfine ili stariĝis kaj adiaŭis la Damon, kaj 
dankis ŝin pro la prizorgo, kaj iris al sia ripozejo. 

Sed kiam Aragorno alvenis la tendon, kie li loĝos kun 
Legolaso kaj Gimlio, kaj liaj kunuloj jam eniris, Damo Eovina 
sekvis lin kaj alvokis lin. Li turniĝis kaj vidis ŝin kiel ekbrilon 
en la nokto, ĉar ŝi estis vestita blanke, kaj ŝiaj okuloj fajreris. 


— Aragorno, — ŝi diris, — kial vi iros laŭ tiu danĝerega vojo? 



— Ĉar tio necesas. Nur tiel mi vidas esperon plenumi mian 
rolon en la milito kontraŭ Saŭrono. Vojojn danĝeroplenajn mi 
ne elektas, Eovina. Se mi irus tien, kie loĝas mia koro, fore 
en la nordo, mi jam vagus en la bela valo Rivendelo. 

Dum kelka tempo ŝi silentis, kvazaŭ meditante la signifon de 
tio. Poste ŝi subite kaptis lian brakon kaj diris: 

— Vi estas mastro severa kaj rezoluta; kaj tiel viroj akiras 
famon. — Ŝi paŭzis. — Sinjoro, se vi nepre devos iri, 
permesu, ke mi rajdu inter via sekvantaro. Ĉar min tedas 
sinkaŝado en la montaro, kaj mi volas fronti danĝeron kaj 
batalon. 

— Via devo estas ĉe via popolo, — li respondis. 

— Tro ofte mi aŭdis pri devo, — ŝi ekkriis. — Sed ĉu mi ne 
estas domano de Eorlo, ŝildulino kaj ne vartistino? Mi jam tro 
longe atendis sur piedoj hezitemaj. Tial ke ili ne plu hezitas, 
ŝajne, ĉu mi ne rajtas nun pasigi mian volon propradezire? 

— Malmultaj rajtas fari tion kun honoro, — li respondis. 

— Sed viakaze, damo: ĉu vi ne akceptis la taskon regi la 
popolon ĝis la reveno de ties mastro? Se vi ne estus elektita, 
tiuokaze iu marŝalo aŭ trupestro estus starigita sur la saman 
lokon, kaj tiu ne povus rajdi for de sia respondeco, ĉu aŭ ne 
li tediĝus pri ĝi. 

— Ĉu ĉiam estos elektita mi? — ŝi diris amare. — Ĉu oni ĉiam 
postlasos min, kiam la rajdistoj foriras, por prizorgi la domon, 
dum ili akirasfamon, kaj trovi manĝaĵojn kaj litojn, kiam ili 
revenas? 

— Eble baldaŭ venos okazo, — li diris, — kiam revenos 
neniu. Tiam necesos kuraĝo sen famo, ĉar neniu memoros la 
farojn de la lasta defendado de viaj hejmoj. Tamen la faroj ne 



estos malpli bravaj pro tio, ke ili estos nelaŭditaj. Kaj ŝi 
respondis: 


— ĉiuj viaj vortoj diras nur: vi estas virino, kaj via rolo estas 
en la domo. Sed kiam la viroj mortos en batalo kun honoro, 
al vi estos permesite bruliĝi en la domo, ĉar la viroj ne plu 
bezonos ĝin. Sed mi estas domano de Eorlo kaj ne servistino. 
Mi scias rajdi kaj uzi la klingon, kaj mi timas nek doloron nek 
morton. 

— Kion vi timas, damo? — li demandis. 

— Kaĝon, — ŝi diris. — Resti malantaŭ krado, ĝis kutimiĝo 
kaj maljuneco akceptos tion, kaj ĉiu ebleco fari bravajn 
agojn foriros preter revoko aŭ deziro. 

— Tamen vi konsilis min ne riski la vojon, kiun mi elektis, pro 
tio, ke ĝi estas danĝera, ĉu ne? 

— Tiel oni rajtas konsili aliulon. Tamen mi ne diris, ke vi evitu 
danĝeron, sed rajdu al batalo, kie via glavo eble akiros 
famon kaj venkon. Mi ne volus vidi ion altan kaj bonegan 
nenecese forĵetita. 

— Ankaŭ mi ne, — li diris. — Tial mi diras al vi, damo: restu! 
Ĉarvi havas neniun komision iri suden. 

— Kiel ankaŭ ne havas tiuj, kiuj akompanos vin. Ili iros nur, 
ĉar ili ne volas esti disigitaj de vi; ĉar ili amas vin. — ŝi 
turniĝis kaj malaperis en la nokton. 

Kiam la taga lumo aperis sur la ĉielo, sed la suno ankoraŭ ne 
leviĝis super la altajn firstojn en la oriento, Aragorno pretiĝis 
porforiro. Lia trupo estisjam surĉevala, kaj li estis saltonta 
sur la selon, kiam Damo Eovina venis por adiaŭi ilin. Ŝi estis 
rajdiste vestita kaj ĉezone portis glavon. En sia mano ŝi 
portis tason, kaj ĝin ŝi metis al siaj lipoj kaj trinkis iomete. 



dezirante al ili bonan sorton; kaj poste ŝi donis la tason al 
Aragorno, kaj tiu trinkis, kaj li diris: 

— Adiaŭ, Damo de Rohano! Mi tostas la fortunojn de via 
Domo, kaj de vi, kaj de via tuta popolo. Diru al via frato: post 
la ombroj ni eble renkontiĝos denove! 

Tiam ŝajnis al Gimlio kaj Legolaso, kiuj estis proksimaj, ke ŝi 
ploras, kaj ĉe iu tiel severa kaj fiera tio ŝajnis eĉ pli doloriga. 
Sed ŝi diris: 

— Aragorno, ĉu vi volas iri? 

— Mi volas. 

— Do ĉu vi ne permesos, ke mi rajdu kun tiu ĉi trupo, kiel mi 
petis? 

— Tion mi ne permesos, damo, ĉar tion mi ne permesus sen 
konsento de la reĝo kaj de via frato; kaj ili ne revenos antaŭ 
morgaŭ. Sed mi jam kalkulas ĉiun horon, fakte ĉiun minuton. 
Adiaŭ! 

Tiam ŝi falis surgenuen, dirante: 

— Mi petegas! 

— Ne, damo, — li diris, kaj kaptinte ŝian manon li starigis 
ŝin. Poste li kisis ŝian manon, salte surseliĝis, forrajdis kaj ne 
retrorigardis, kaj nur tiuj, kiuj konis lin intime kaj apudis lin, 
vidis la doloron, kiun li suferis. 

Sed Eovina staris senmova kiel figuro skulptita el ŝtono, kun 
la manoj pugnigitaj ĉe sia flanko, kaj ŝi rigardis ilin, ĝis ili 
eniris la ombrojn sub la nigra Dvimorbergo, la Hantata 
Monto, sur kiu estis la Pordo de I' Mortintoj. Kiam ili pasis el 
la vidkampo, ŝi turniĝis, stumblante kvazaŭ blinda, kaj reiris 



al sia loĝejo. Sed neniu el ŝia popolo vidis tiun disiĝon, ĉar ili 
sin kaŝis pro timo kaj ne eliris ĝis la plena tago, kaj la 
malprudentaj vojaĝantoj jam foriris. 

Kaj kelkaj diris: 

— Tiuj estas elfaj personoj. Ili iru tien, kie ili indiĝenas, al la 
lokoj mallumaj, kaj neniam revenu. La epoko jam sufiĉe 
misas. 

La lumo ankoraŭ grizis, dum ili rajdis, ĉar la suno ankoraŭ ne 
grimpis super la nigrajn firstojn de la Hantata Monto antaŭ 
ili. Antaŭtimo kroĉiĝis al ili, precize kiam ili trapasis inter la 
vicoj de antikvaj ŝtonoj kaj tiel venis al Dimholto. Tie sub la 
morno de nigraj arboj, kiun eĉ Legolaso ne povis longe toleri, 
ili trovis kavan lokon faŭkantan ĉe la monta radiko, kaj ĝuste 
sur ilia vojo staris unuopa fortika ŝtono kvazaŭ fingro de 
fortuno. 

— Mia sango fluas fridege, — diris Gimlio, sed la aliaj 
silentis, kaj lia voĉo falis dampite al la humidaj abipingloj ĉe 
liaj piedoj. La ĉevaloj ne volis pasi la minacan ŝtonon, ĝis la 
rajdantoj elseliĝis kaj kondukis ilin ĉirkaŭen. Kaj tiel ili 
alvenis finfine en la profundon de la valo; kaj tie staris kruta 
rokmuro, kaj en la muro la Malhela Pordo faŭkis antaŭ ili 
kvazaŭ la noktobuŝo. Signoj kaj figuroj estis ĉizitaj superĝia 
larĝa arkaĵo tro malklaraj por legi, kaj timo disfluis el ĝi 
kvazaŭ griza vaporo. 

La trupo haltis, kaj inter ili neniu koro ne tremegis, krom eble 
nur la koro de Legolaso el la elfoj, kiun ne teruras la 
fantomoj de homoj. 

— Tiu pordo estas misaŭgura, — diris Halberado, — kaj post 
ĝi kuŝas mia morto. Tamen mi aŭdacos trapasi ĝin; sed neniu 
ĉevalo volos eniri. 



— Sed ni devas eniri, kaj sekve ankaŭ la ĉevaloj devos, 

— diris Aragorno. — Ĉar se ni entute trapasos tiun ĉi 
mallumon, multaj leŭgoj troviĝas aliflanke, kaj ĉiu horo 
perdita pliproksimigas la triumfon de Saŭrono. Sekvu min! 

Aragorno iris la unua, kaj tioma estis lia volforto en tiu horo, 
ke sekvis lin ĉiuj dunadanoj kaj ties ĉevaloj. Kaj efektive la 
amo, kiun la ĉevaloj de la disiruloj sentis al siaj rajdantoj, 
estis tiel granda, ke ili pretis konfronti eĉ la teruron de la 
Pordo, se la koroj de iliaj mastroj estus senŝancelaj, dum ili 
marŝas apude. Sed Arodo, la ĉevalo de Rohano, rifuzis la 
vojon, kaj ĝi staris ŝvitante kaj tremante pro timo, kiun vidi 
dolorigis. Tiam Legolaso kovris ties okulojn per la manoj kaj 
kantis kelkajn vortojn, kiuj sonis mallaŭte en la malhelo, ĝis 
ĝi permesis gvidi sin, kaj Legolaso eniris. Kaj staris tie la 
gnomo Gimlio, lasite tute sola. 

Liaj genuoj tremis, kaj li koleris pri si. 

— Jen afero senprecedenca! — li diris. — Elfo iras subteren, 
kaj gnomo tion ne aŭdacas! — Post tio li ensaltis. Sed al li 
ŝajnis, ke liaj kruroj plumbece treniĝas trans la sojlon; kaj 
blindeco tuj trafis lin, eĉ Gimlion, filon de Gloino, kiu 
promenis netimigite en multaj profundaj lokoj en la mondo. 

Aragorno alportis torĉojn el Dunharo, kaj nun li iris antaŭe 
portante torĉon alte; kaj kun alia iris Eladano malantaŭe, kaj 
Gimlio, stumblante poste, klopodis atingi lin. Li povis vidi 
nenion krom la malfortan flamon de la torĉoj; sed kiam la 
trupo haltis, ŝajne aŭdiĝis ĉirkaŭ li senfina voĉflustrado, 
murmuro de vortoj en lingvo, kiun li neniam antaŭe aŭdis. 

Nenio atakis la trupon aŭ kontraŭstaris ties trapason, kaj 
tamen timo poiome kreskis en la gnomo, dum li pluiris: 
plejparte ĉar li jam sciis, ke retroiro ne plu eblas; ĉiuj padoj 



malantaŭe estis plenplenaj de nevidata amaso, kiu sekvis 
tra la mallumo. 

Tiel pasis tempo nekalkulebla, ĝis Gimlio vidis ion, kion ĉiam 
poste li malvolonte rememoris. La vojo estis larĝa, kiom li 
povis juĝi, sed nun la trupo subite venis al granda 
malplenaĵo, kaj ne plu estis muroj ambaŭflanke. Tiom pezis 
sur lin la teruro, ke li apenaŭ kapablis marŝi. Fore maldekstre 
io briletis en la sombro, kiam proksimiĝis la torĉo de 
Aragorno. Tiam Aragorno haltis kaj iris rigardi, kio estas tio. 

— Ĉu neniun timon li spertas? — murmuris la gnomo. — En 
ajna alia kaverno Gimlio, filo de Gloino, kurus la unua al 
ekbrilo de oro. Sed ne ĉi tie! Lasu ĝin kuŝanta! 

Tamen li proksimiĝis, kaj vidis Aragornon genuanta, dum 
Eladano tenis alte ambaŭ torĉojn. Antaŭ li estis la ostoj de 
fortegulo. Li estis vestita en maŝkiraso, kaj lia armaĵo 
ankoraŭ kuŝis tie senmanka, ĉar la kaverna aero estis seka 
kiel polvo, kaj lia kiraso estis orumita. Lia zono estis el oro 
kaj grenatoj, kaj riĉe ora estis la kasko sur lia osta kapo 
kuŝanta vizaĝaltere. Li falis proksime al la fora muro de la 
kaverno, kiel estis nun videble, kaj antaŭ li staris ŝtona 
pordo strikte fermita: liaj fingrostoj ankoraŭ ungotenis la 
fendetojn. Apud li kuŝis noĉita kaj rompita glavo, kvazaŭ 
dum sia lasta malespero li batadus la rokon. 

Aragorno ne tuŝis lin, sed post iom da silenta rigardado li 
stariĝis kaj suspiris: 

— Ĉi tien neniam venos floroj de simbelmyne ĝis la 
mondofino, — li murmuris. — Naŭ plus sep dolmenoj nun 
herboverdas, kaj dum ĉiuj longaj jaroj li kuŝis antaŭ la pordo, 
kiun li ne povis malŝlosi. Kien ĝi kondukas? Kial li volis 
trapasi? Neniu iam scios!.. Ĉar ne tio estas mia komisio! — li 
kriis, returniĝante kaj parolante al la flustra mallumo 



malantaŭe. — Tenu kaŝitaj viajn trezorojn kaj viajn sekretojn 
en la Malbenitaj Jaroj! Nur rapidon ni postulas. Lasu nin pasi, 
kaj poste venu! Mi alvokas vin al la ŝtono de Ereĥo. 

Venis neniu respondo, krom se temis pri kompleta silento pli 
timiga ol la antaŭaj flustroj; kaj poste venis frosta trablovo, 
pro kiu la torĉoj flagris kaj estingiĝis, kaj ne povis esti 
refajrigitaj. Pri la tempo, kiu sekvis, unu horo aŭ multaj, 
Gimlio memoris malmulton. La aliaj antaŭeniris, sed li ĉiam 
estis la lasta, persekutate de palpa teruraĵo, kiu ŝajnis ĉiam 
kaptonta lin; kaj brueto postsekvis lin kvazaŭ ombrosono de 
multaj piedoj. Li stumbladis antaŭen, ĝis li rampis beste sur 
la tero kaj sentis, ke li nenion pli kapablas toleri: li devos aŭ 
trovi finejon kaj eskapi aŭ retrokuri en frenezo renkonte al la 
persekutanta timo. 

Subite li aŭdis tintadon de akvo, sonon duran kaj klaran kiel 
ŝtono enfalanta sonĝon de malhela ombro. Lumo plifortiĝis, 
kaj jen! la trupo trapasis alian pordejon, altarkaĵan kaj 
larĝan, kaj rojo elfluis apude; kaj poste, iranta apike suben, 
estis vojo inter krutaj klifoj, tranĉileĝaj kontraŭ la ĉielo fore 
supra. Tiel profunda kaj mallarĝa estis tiu abismo, ke la ĉielo 
malhelis, kaj sur ĝi briletis malgrandaj steloj. Tamen kiel 
Gimlio poste eksciis, mankis ankoraŭ du horoj ĝis sunsubiro 
de la tago, en kiu ili ekiris de Dunharo; kvankam laŭ lia 
tiama taksopovo povus esti krepusko en iu posta jaro, aŭ en 
iu alia mondo. 

La trupo nun surseliĝis denove, kaj Gimlio reiris al Legolaso. 
Ili rajdis spalire, kaj vespero venis kaj profunde blua 
krepusko; kaj daŭre timo persekutis ilin. Legolaso turninte 
sin por paroli al Gimlio retrorigardis, kaj la gnomo vidis 
antaŭ sia vizaĝo ekbrilon en la helaj okuloj de la elfo. 
Malantaŭ ili rajdis Eladano, lasta el la trupo, sed ne lasta el 
tiuj, kiuj laŭiris la vojon suben. 



— La mortintoj sekvas, — diris Legolaso. — Mi vidas figurojn 
de homoj kaj de ĉevaloj, kaj palajn standardojn kiel 
nubĉifonojn, kaj lancojn kiel vintrajn densejojn dum nokto 
nebuloza. La mortintoj sekvas. 

— Jes, la mortintoj rajdas malantaŭe. Ili estas alvokitaj, 

— diris Eladano. 

La trupo venis finfine el la ravino, tiel subite, kvazaŭ ili eliris 
tra fendeto en muro; kaj antaŭ ili kuŝis la altaĵoj de granda 
valo, kaj la rojo apud ili malsupreniris fridvoĉe tra multaj 
akvofaloj. 

— Kie en Mez-Tero ni estas? — diris Gimlio, kaj Eladano 
respondis: 

— Ni descendis de la fonto de Morthondo, la longa malvarma 
rivero, kiu fluas fine al tiu maro, kiu lavas la murojn de Dol 
Amroto. Ne necesos al vi demandi, de kie venas ĝia nomo: 
oni nomasĝin Nigroradiko. 

La Morthonda Valo formis grandan golfeton, kiu premiĝis al 
la krutaj sudaj facoj de la montaro. Giaj apikaj deklivoj estis 
herbokovritaj; sed ĉio estis griza en tiu horo, ĉar la suno jam 
foriris, kaj fore sube briletis lumoj en la domoj de homoj. La 
valo estis fekunda, kaj multaj loĝis tie. 

Poste sen returniĝo Aragorno laŭte kriis tiel, ke ĉiuj povu 
aŭdi: 

— Amikoj, forgesu pri via laco! Rajdu jam, rajdu! Ni devas 
veni al la Ŝtono de Ereĥo antaŭ ol forpasos tiu ĉi tago, kaj 
ankoraŭ longa estas la vojo. 

Do sen rerigardo ili trarajdis la montajn kampojn, ĝis ili 
alvenis ponton super la plifortiĝanta torento kaj trovis 
padon, kiu subeniris al la ebenaĵo. 



Lumoj estingiĝis en domoj kaj vilaĝoj, kiam ili alvenis, kaj 
pordoj estis fermitaj, kaj homoj eksterdomaj kriegis pro timo 
kaj kuris freneze kiel ĉasataj cervoj. Ĉiam leviĝis sama krio 
en la densiĝanta krepusko: 

— La reĝo de I' mortintoj! La reĝo de I' mortintoj venas al ni! 
Sonoriloj aŭdiĝis en la fora subo, kaj ĉiuj homoj fuĝis antaŭ 
la vizaĝo de Aragorno; sed la Griza Trupo pro sia hasto rajdis 
kiel ĉasistoj, ĝis iliaj ĉevaloj stumblis pro elĉerpiĝo. Kaj tiel, 
ĝuste antaŭ la noktomezo, kaj en mallumo nigra kiel la 
montaraj kavernoj, ili finfine venis al la Monto de Ereĥo. 

Delonge teruro pri la mortintoj okupistiun monton kaj la 
malplenajn kampojn ĉirkaŭ ĝi. Ĉar sur la supro staris nigra 
ŝtono, ronda kiel globego, samalta kiel homo, kvankam 
duone ĝi estis enterigita. Netera ĝi aspektis, kvazaŭ ĝi falus 
el la ĉielo, kiel kredis iuj; sed tiuj, kiuj ankoraŭ memoris la 
tradiciojn de Okcidentio, rakontis, ke ĝi estis alportita el la 
ruina Numenoro kaj starigita tie de Isilduro post ties 
albordiĝo. Neniuj el la valanoj aŭdacis proksimiĝi al ĝi, kiel 
ili ankaŭ rifuzis loĝi proksime; ĉar oni diris, ke ĝi estas 
renkontejo de la ombruloj, kiuj kuniĝas en epokoj 
timoplenaj, amasiĝante ĉirkaŭ la Ŝtono kaj flustrante. 

Al tiu ŝtono venis la trupo kaj haltis en la senluma nokto. 
Tiam Elrohiro transdonis al Aragorno arĝentan kornon, kaj 
tiu blovis ĝin; kaj ŝajnis al la apudstarantoj, ke ili aŭdas 
bruon de respondantaj kornoj, kvazaŭ eĥon en profundaj 
kavernoj malproksimaj. Neniun alian sonon ili aŭdis, kaj 
tamen ili konsciis pri granda amaso kuniĝinta ĉirkaŭ la 
monto, sur kiu ili staris; kaj frosta vento, kiel spiro de 
fantomoj, descendis de la montaro. Sed Aragorno elseliĝis, 
kaj starante apud la Ŝtono li laŭte kriis: 


— Jurrompintoj, kial vi venis? 



Kaj voĉo aŭdiĝis tra la nokto, kaj respondis al li, kvazaŭ de 
tre fore: 


— Por plenumi nian ĵuron kaj trovi trankvilon. Poste 
Aragorno diris: 

— Finfine venas la horo. Nun mi iros al Pelargiro sur Anduino, 
kaj vi sekvos min. Kaj kiam tiu ĉi tuta lando estos purigita de 
r servantoj de Saŭrono, mi taksos la ĵuron plenumita, kaj vi 
havos trankvilon kaj foriros por ĉiam. Ĉar mi estas Elesaro, 
heredinto de Isilduro en Gondoro. 

Kaj tion dirinte li ordonis, ke Halberado malvolvu la grandan 
standardon, kiun li alportis; kaj jen! ĝi estis nigra, kaj se 
estis sur ĝi iu signo, tiu estis kaŝita en la mallumo. Poste 
estis silento, kaj nek flustro, nek suspiro denove aŭdeblis tra 
la tuta longa nokto. La trupo bivakis apud la Ŝtono, sed ili 
malmulte dormis, pro timo pri la ombroj, kiuj ĉirkaŭbaris ilin. 

Sed kiam la tagiĝo venis, malvarma kaj pala, Aragorno 
leviĝis haste, kaj li kondukis for la trupon al vojaĝo plej 
rapidega kaj laciga el la spertitaj de ĉiuj, krom nur li, kaj nur 
lia volo konvinkis ilin pluiri. Neniuj aliaj mortemuloj povus 
toleri tion, sed nur la dunadanoj el la nordo, kaj kun tiuj 
gnomo Gimlio kaj elfo Legolaso. 

Ili preterpasis la Kolon de Tarlango kaj venis en Lamedonon; 
kaj la ombra armeo premis malantaŭe kaj timo antaŭiris ilin, 
ĝis ili alvenis Kalembelon surCirilo, kaj la suno malsupreniris 
kvazaŭ sango post Pinato Gelin en la fora okcidento 
malantaŭ ili. La urbon kaj la travadejojn de Cirilo ili trovis 
dizertitaj, ĉar multaj viroj foriris al la milito, kaj ĉiuj restintoj 
fuĝis al la montaro pro onidiro pri proksimiĝo de la reĝo de I' 
mortintoj. Sed la postan tagon venis neniu aŭroro, kaj la 
Griza Trupo pluiris en la mallumon de la ŝtormo de Mordoro 
kaj forpasis el la homa vidkampo; sed sekvis ĝin la mortintoj. 



3 


La apelo en Rohano 

Nun ĉiuj vojoj kune kondukis orienten por renkonti la 
alvenon de milito kaj la atakon de la Ombro. Kaj ĝuste kiam 
Grinĉjo staris ĉe la Granda Pordego de la Urbo kaj vidis la 
princon de Dol Amroto trarajdi kun siaj standardoj, la Reĝo 
de Rohano venis malsupren de la montaro. 

La tago ekvelkis. En la lastaj sunradioj la rajdistoj kreis 
longajn pintajn ombrojn, kiuj antaŭiris ilin. Mallumo jam 
rampis sub la murmurajn abiarojn, kiuj vestis la krutajn 
montflankojn. La reĝo rajdis jam malrapide je fino de la tago. 
Baldaŭ la pado ĉirkaŭiris grandan nudan rokŝultron kaj 
plonĝis en la sombron de softsusuraj arboj. Suben, suben ili 
iris en longa serpentuma spaliro. Kiam fine ili alvenis la 
fundon de la ravino, ili konstatis, ke jam vesperiĝis en la 
profundejoj. Foriris la suno. Krepusko kovris la akvofalojn. 

Tra la tuta tago sub ili salta rivereto suben impetis el la alta 
pasejo malantaŭe, tranĉante sian mallarĝan vojon inter 
pinkovritaj muroj; kaj nun tra ŝtona pordo ĝi elfluis kaj eniris 
valon pli larĝan. La rajdistoj sekvis ĝin, kaj subite Harvalo 
kuŝis antaŭ ili, laŭta pro la akvobruo en la vespero. Tie la 
blanka Neĝburno, al kiu aliĝis la fluo malpli granda, impetis, 
vaporante kontraŭ la ŝtonoj, suben al Edoraso kaj la verdaj 
montetoj kaj la ebenaĵo. Fore dekstre ĉekape de la granda 
valo baŭmis la fortika Starkhorno kun vastaj apogaĵoj 
nubvolvitaj; sed ties akr-eĝa pinto, vestita pereterna neĝo, 
brilis forege super la tero, bluombra oriente, sunsubire 
ruĝmakulita okcidente. 

Gaja rigardis mire tiun strangan landon, pri kiu li aŭdis 
multajn rakontojn dum la longa vojaĝo. Ĝi estis mondo 
senĉiela, je kiu liaj okuloj, tra malklaraj golfoj da ombreca 



aero, vidis nur deklivojn ĉiam pli suprenirajn, ŝtonmuregojn 
malantaŭ muregoj, kaj brovumantajn krutegaĵojn 
nebulvolvitajn. Li sidis momente duonreve, aŭskultante la 
bruon de la akvo, la flustron de malhelaj arboj, krakadon de 
ŝtonoj, kaj la vastan embuskan silenton post ĉiuj sonoj. 
Montojn li amis, aŭ iam amis pensi pri ili rande de historioj 
alportitaj de malproksime; sed nun lin premis la netolerebla 
pezo de Mez-Tero. Li sopiris forbari la vastecon en kvieta 
ĉambro apud fajrujo. 

Li estis tre laca, ĉar malgraŭ tio, ke ili rajdis malrapide, ili 
rajdis kun tre malmulte da ripozo. Horon post horo dum 
preskaŭ tri lacigaj tagoj li trote supren-subeniris, trans 
pasejojn kaj tra longaj valoj, kaj trans multajn riveretojn. 
Kelkfoje kiam la vojo estis pli larĝa li rajdis apud la reĝo, ne 
rimarkante, ke multaj rajdistoj ridetis vidante tiujn du kune: 
la hobiton sur la vila griza poneo kaj la Mastron de Rohano 
sur la blanka ĉevalego. Li ankaŭ interparolis kun Teodeno, 
rakontante al li pri sia hejmo kaj pri la faraĵoj de la 
provincanoj, aŭ reciproke aŭskultante rakontojn pri Markio 
kaj ties fortikuloj en la malnova tempo. Sed plejparte, 
precipe dum tiu ĉi lasta tago, Gaja rajdis sola ĝuste postla 
reĝo, dirante nenion, kaj klopodante kompreni la malrapidan 
sonoran paroladon rohanan, kiun li aŭdis la virojn 
malantaŭajn uzadi. Tio estis lingvo, en kiu ŝajne troviĝis 
multaj vortoj al li konataj, kvankam prononcitaj pli riĉe kaj 
forte ol en la Provinco, tamen li ne povis kunligi la vortojn. 

De tempo al tempo iu rajdisto ekkantis stimule per klara 
voĉo, kaj Gaja sentis sian koron respondi, kvankam li ne 
sciis, pri kio temas. 

ĉiuokaze li sentis sin soleca, kaj neniam pli ol nun en la fino 
de la tago. Li scivolis kien en tiu ĉi stranga mondo Grinĉjo 
alvenis; kaj kiel fortunos Aragorno, Legolaso kaj Gimlio. Tiam 
subite, kvazaŭ frosto tuŝus lian koron, li pensis pri Frodo kaj 
Sam. “Mi forgesas pri ili! — li diris al si riproĉe. — Kaj tamen 



ili pli gravas ol ĉiuj ni ceteraj. Kaj mi venis por helpi ilin; sed 
nun ili certe foras centojn da mejloj, se ili plu vivas”. Li 
ektremis. 

— Harvalo finfine! — diris Eomero. — Nia vojaĝo preskaŭ 
finiĝis. Ili haltis. La padoj el la mallarĝa ravino descendis 
abrupte. Nur fragmente, kvazaŭ tra alta fenestro, vidiĝis la 
valego en la suba krepusko. Unuopa eta lumo videblis 
ekbrile apud la rivero. 

— Eble finiĝis tiu ĉi vojaĝo, — diris Teodeno, — sed mi devos 
ankoraŭ longe pluiri. Hieraŭ nokte estis plenluno, kaj 
matene mi rajdos al Edoraso por la apelo de Markio. 

— Sed se vi volus akcepti mian konsilon, — diris Eomero 
mallaŭte, — vi poste revenus ĉi tien, ĝis la milito finiĝus, ĉu 
venke, ĉu malvenke. 

Teodeno ridetis. 

— Ne, filo mia, ĉartiel mi volas nomi vin, ne parolu la 
insidajn vortojn de Vermlango al miaj maljunaj oreloj! — Li 
rektigis sin kaj retrorigardis al la longa vico de siaj viroj 
malaperantaj en la krepuskon malantaŭe. — Longaj jaroj 
dum kelkaj tagoj ŝajnas al mi, de kiam mi ekrajdis 
okcidenten; sed neniam plu mi apogos min per bastono. Se 
milite ni malvenkos, kiom utilos mia sinkaŝado inter la 
montoj? Kaj se ni venkos, kiel tio malĝojigos, eĉ se mi pereos 
uzante mian lastan forton? Sed nun mi rezignos pri tio. Ĉi- 
nokte mi ripozos en la fortikaĵo de Dunharo. Unu vespero da 
paco ankoraŭ restas al ni. Ni rajdu antaŭen! 

En la profundiĝanta krepusko ili venis malsupren en la 
valon. Tie Neĝburno fluis proksime al la okcidentaj flankoj de 
la valo, kaj baldaŭ la pado kondukis ilin al travadejo, kie la 
malprofunda akvo murmuris kontraŭ la ŝtonoj. La travadejo 
estis gardata. Kiam la reĝo proksimiĝis, multaj viroj 



saltaperis el la ombro de la rokoj; kaj vidante la reĝon ili 
ekkriis ĝoje: 

— ReĝoTeodeno! ReĝoTeodeno! La Reĝo de Markio revenis! 
Poste iu blovis longan signalon per korno. Tiu eĥis en la valo. 
Aliaj kornoj respondis, kaj lumoj ekbrilis trans la rivero. 

Kaj subite aŭdiĝis granda ĥoro da trumpetoj el altsupre, 
sonorante el iu loko kava, kiel ŝajnis, kiu kunrastis la notojn 
al unu voĉo kaj sendis tiun ruliĝantan kaj batantan la 
ŝtonmurojn. 

Tiel la Reĝo de Markio revenis venke el la okcidento al 
Dunharo sube de la Blankaj Montoj. Tie li trovis jam 
kuniĝinta la restantan forton de sia popolo; ĉartuj kiam 
diskoniĝis lia alveno, komandantoj rajdis renkonte al li ĉe la 
travadejo, portante mesaĝojn de Gandalfo. Dunhero, ĉefo de 
la homoj en Harvalo, venis la unua. 

— Je aŭroro antaŭ tri tagoj, mastro, — li diris, — Ombrofakso 
venis ventece el la okcidento al Edoraso, kaj Gandalfo 
havigis informon pri via venko, kiu ĝojigis niajn korojn. Sed li 
havigis ankaŭ sciigon de vi, ke oni rapidigu la apelon de I' 
rajdistoj. Kaj poste venis la flugilhava Ombro. 

— Ĉu la flugilhava Ombro? — diris Teodeno. — Ankaŭ ni vidis 
ĝin, sed tio okazis meze de la nokto antaŭ ol Gandalfo 
forlasis nin. 

— Eble, moŝto, — diris Dunhero. — Tamen tiu sama, aŭ alia 
simila, fluganta mallumaĵo en formo de monstra birdo, pasis 
super Edoraso tiun matenon, kaj ĉiuj skuiĝis pro timo. Ĉar ĝi 
plonĝis al Meduseldo, kaj kiam ĝi malaltiĝis, preskaŭ ĝis la 
gablo, aŭdiĝis krio, kiu haltigis niajn korojn. Tiam do 
Gandalfo konsilis, ke ni ne faru apelon sur la kampoj, sed 
renkontu vin ĉi tie en la valo sub la montoj. Kaj li ordonis, ke 
ni ne bruligu pli da lumoj aŭ fajroj ol postulas la plej urĝa 



neceso. Tiel ni faris. Gandalfo parolis obeige. Ni esperas, ke 
tio estas laŭ via deziro. Nenion oni vidis en Harvalo el tiuj 
fiaĵoj. 

— Estas bone, — diris Teodeno. — Jam mi rajdos al la 
Fortikaĵo, kaj tie antaŭ ol ekripozi mi renkontos la marŝalojn 
kaj komandantojn. Ili venu al mi laŭeble baldaŭ! 

La vojo nun kondukis orienten rekte trans la valon, kiu 
tiupunkte estis malmulte pli ol duonmejlon larĝa. Platejoj kaj 
kampoj da malmola herbo, nun grizaj en la velkanta 
taglumo, ĉirkaŭkuŝis, sed antaŭe je la fora flanko de la valo 
Gaja vidis brovumantan muron, lastan limon de la grandaj 
radikoj de Starkhorno, fenditaj de la rivero en praepoko. 

Sur ĉiuj ebenejoj estis granda homamaso. luj premiĝis al la 
vojflanko, salutante perĝojaj krioj la reĝon kaj la rajdintojn 
el la okcidento; sed etendiĝintaj al la fora malproksimo 
malantaŭe estis ordaj vicoj da tendoj kaj budoj, kaj spaliroj 
da krurligitaj ĉevaloj, kaj granda stoko da armiloj, kaj 
staplitaj lancoj hirtaj kiel densejoj da nove plantitaj arboj. 
Nun la granda homamaso kovriĝis de ombro, kaj tamen, 
malgraŭ ke bloviĝis de la altaĵoj nokta malvarmo, ardis 
neniuj lanternoj, neniuj fajroj estis bruligitaj. Sentineloj peze 
mantelitaj paŝis tien kaj reen. 

Gaja scivolis, kiom da rajdistoj ĉeestas. Li ne povis diveni 
ties nombron en la kreskanta malhelo, sed ĝi ŝajnis al li 
granda armeo el miloj da homoj. Dum li gapis de flanko al 
flanko, la reĝa trupo venis sub la baŭmantan klifon 
orientflanke de la valo; kaj tie subite la pado komencis 
supreniri, kaj Gaja mirante rigardis supren. Li estis sur tia 
vojo, kian li neniam antaŭe vidis, granda faraĵo de homaj 
manoj en jaroj preter atingo de la kantoj. Supren ĝi 
turniĝadis, kvazaŭ serpente volviĝanta, ŝovante sian 
direkton trans la apikan rokdeklivon. Kruta kiel ŝtuparo, ĝi 



kurbiĝis tien kaj reen dum la ascendo. Laŭ ĝi ĉevaloj povis 
marŝi, kaj furgonojn oni povis malrapide treni; sed neniu 
malamiko kapablis iri tiuvoje, krom el la aero, se oni 
defendis ĝin supre. Ĉe ĉiu vojturno estis starantaj ŝtonegoj, 
kiuj estis ĉizitaj homsimile, grandegaj kaj krudmembraj, 
sidantaj kruckrure kun la stumpaj brakoj kunfalditaj sur 
grasaj ventroj. Kelkaj pro la tempo jam perdis ĉiujn 
vizaĝtrajtojn krom la malhelaj truoj, kiuj plu rigardadis triste 
la preterpasantojn. La rajdistoj apenaŭ ekrigardis ilin. Pukel- 
homoj oni nomis ilin, kaj malmulte atentis ilin: en ili restis 
plu neniom da potenco aŭ teruro; sed Gaja rigardis ilin mire 
kaj sentante preskaŭ kompaton, kiam ili baŭmis morne en la 
krepusko. 

Post kelka tempo li retrorigardis kaj konstatis, ke li jam 
grimpis kelkcent futojn super la valo, sed fore sube li 
ankoraŭ povis malklare vidi serpentumantan spaliron da 
rajdistoj, trairantaj la vadejon kaj sekvantaj laŭ la vojo al la 
bivakejo preparita por ili. Nur la reĝo kaj ties gardistaro estis 
supreniranta en la Fortikaĵon. 

Finfine la reĝa trupo alvenis abruptan randon, kaj la 
grimpanta vojo enpasis tranĉaĵon inter rokmuroj, kaj tiel 
supreniris mallongan deklivon kaj eksteren sur larĝan 
altejon. Tion oni nomis Firenfeldo, verda montara kampo da 
herbo kaj erikoj, alta super la profunde fositaj fluejoj de 
Neĝburno, kuŝigita sur la sino de la grandaj montoj 
malantaŭe: sude Starkhorno kaj norde la segildenta maso de 
Irensago, inter kiuj frontis al la rajdistoj la malafabla nigra 
muro de Dvimorbergo, la Hantata Monto leviĝanta el krutaj 
deklivoj de sombraj pinoj. Disduigante la altejon etendiĝis 
duobla spaliro da starantaj ŝtonoj, malklariĝanta en la 
krepusko kaj malaperanta inter la arboj. Kiuj riskis sekvi tiun 
vojon, tiuj baldaŭ alvenis la nigran Dimholton sub 
Dvimorbergo, kaj la minacon de I' ŝtonpilastro, kaj la 
oscedan ombron de la malpermesita pordo. 



Tia estis malhela Dunharo, konstruita de homoj longe 
forgesitaj. Ilia nomo estis perdita kaj neniu kanto aŭ legendo 
memorigis pri ili. Kiucele ili kreistiun lokon, kiel urbon aŭ 
sekretan templon aŭ tombon de reĝoj, neniu jam sciis. Tie ili 
laboris dum la Malhelaj Jaroj, eĉ antaŭ ol venis ŝipo al la 
okcidentaj marbordoj, kaj antaŭ ol la dunadanoj ekkonstruis 
Gondoron; kaj nun ili estis malaperintaj, kaj nur la Pukel- 
homoj postrestis, daŭre sidantaj apud la vojturnoj. 

Gaja gapis al la vicoj de etendiĝantaj ŝtonoj: ili estis trivitaj 
kaj nigraj; iuj kliniĝis, iuj jam falis, iuj estis fenditaj aŭ 
rompitaj; ili aspektis kiel vicoj da maljunaj kaj malsataj 
dentoj. Li scivolis, kio ili estis, kaj li esperis, ke la reĝo ne 
intencas sekvi ilin poste en la mallumon. Poste li vidis, ke 
ambaŭflanke de 1' ŝtonoza vojo troviĝis tendoj kaj budoj; sed 
tiuj ne estis starigitaj proksime al la arboj, kaj ŝajnis prefere 
kunpremiĝi for de ili en la direkto de la klifrando. Ili estis pli 
multaj dekstre, kie Firenfeldo estis pli larĝa; kaj maldekstre 
troviĝis tendaro pli malgranda, en kies mezo staris alta 
pavilono. De tiu flanko nun venis rajdanto renkonte al ili, kaj 
ili turniĝis for de la vojo. 

Kiam ili proksimiĝis, Gaja konstatis, ke la rajdanto estas 
virino kun longaj plektitaj haroj ekbrilantaj en la krepusko, 
tamen ŝi portis kaskon kaj estis ĝistalie vestita bataliste kaj 
zonita kun glavo. 

— Saluton, Mastro de Markio! — ŝi kriis. — Mia koro ĝojas pro 
via reveno. 

— Kaj al vi, Eovina, — diris Teodeno, — ĉu ĉio en ordo ĉe vi? 

— Ĉio en ordo, — ŝi respondis, tamen ŝajnis al Gaja, ke ŝia 
voĉo kontraŭdiris tion, kaj li supozus ĝin plori, se tio 
kredeblus pri iu tiel severtrajta. — Ĉio en ordo. Tio estis vojo 
laciga al la popolo subite ŝirita de siaj hejmoj. Aŭdiĝis krudaj 



vortoj, ĉar jam delonge milito ne forpelis nin el la verdaj 
kampoj, sed mankis misfarado. Ĉio estas jam ordigita, kiel vi 
vidas. Kaj via loĝejo estas preta por vi, ĉar mi estas plene 
informita pri vi kaj mi sciis la horon de via alveno. 

— Do, Aragorno jam venis, — diris Eomero. — Ĉu li ankoraŭ 
estas ĉi tie? 

— Ne, li foriris, — diris Eovina, sin forturnante kaj rigardante 
la malhelajn montojn antaŭ la oriento kaj la sudo. 

— Kien li iris? — demandis Eomero. 

— Mi ne scias, — ŝi respondis. — Li venis nokte, kaj forrajdis 
hieraŭ matene, antaŭ ol la suno grimpis super la 
montopintojn. Li estas for. 

— Vi malĝojas, filino, — diris Teodeno. — Kio okazis? Diru, ĉu 
li parolis pri tiu vojo? — li indikis laŭ la malheliĝanta linio de 
ŝtonoj al la Dvimorbergo. — Pri la Padoj de I' Mortintoj? 

— Jes, mastro, — diris Eovina. — Kaj li eniris la ombrojn, el 
kiuj neniu revenis. Mi ne povis malinstigi lin. Li estas for. 

— Sekve niaj vojoj estas disigitaj, — diris Eomero. — Li estas 
perdita. Ni devos rajdi sen li, kaj nia espero malfortiĝas. 

Malrapide ili trapasis la mallongan erikejon kaj altejan 
herbon, ne plu parolante, ĝis ili alvenis la reĝan pavilonon. 
Tie Gaja konstatis, ke ĉio estas pretigita, kaj ke li mem ne 
estas forgesita. Eta tendo estis starigita por li apud la reĝa 
loĝejo, kaj tie li sidis sola, dum homoj iris tien-reen enirante 
al la reĝo kaj konsiliĝante kun li. Nokto profundiĝis, kaj la 
duone vidataj pintoj de la okcidentaj montoj estis kronitaj de 
steloj, sed la oriento estis malluma kaj senforma. La 
etendiĝantaj ŝtonoj malrapide velkis el la vidkampo, sed 



preter ili, pli nigra ol la malhelo, brovumis la larĝa kaŭra 
ombro de Dvimorbergo. 

— La Padoj de I' Mortintoj, — li murmuris al si. — ĉu la padoj 
de r Mortintoj? Kion signifas ĉio ĉi? Ili jam ĉiuj forlasis min. 

Ili ĉiuj iris al iu sorto: Gandalfo kaj Grinĉjo al nulito en la 
oriento; Sam kaj Frodo al Mordoro; Paŝegulo, Legolaso kaj 
Gimlio al la Padoj de I' Mortintoj. Sed mia vico venos sufiĉe 
baldaŭ supozeble. Mi scivolas, pri kio ili ĉiuj parolas, kaj kion 
la reĝo intencas fari. Ĉar mi jam devos iri, kien li iras. Meze 
de tiuj malgajaj pensoj, li subite rememoris, ke li tre 
malsatas, kaj li stariĝis por iri vidi, ĉu iu alia en tiu stranga 
tendaro sentis same. Sed ĝuste tiumomente sonoris 
trumpeto, kaj viro venis alvoki lin, la eskviron de la reĝo, por 
deĵori ĉe la reĝa tablo. 

En la interna parto de la pavilono estis eta spaco, kurtenita 
per broditaj tolpendaĵoj kaj kun feloj dismetitaj; kaj tie ĉe 
tableto sidisTeodeno kun Eomero kaj Eovina, kaj Dunhero 
estro de Harvalo. Gaja staris malantaŭ la reĝa tabureto kaj 
servis lin, ĝis baldaŭ la maljunulo, elpensiĝante, turniĝis al li 
kaj ridetis. 

— Venu, sinjoro Gajadoko! — li diris. — Ne staru. Sidiĝu 
apud mi, tiel longe kiel mi restas sur mia propra tereno, kaj 
malpezigu mian koron perrakontoj. 

Oni liberigis lokon por la hobito maldekstre de la reĝo, sed 
neniu petis rakonton. Efektive oni malmulte parolis, kaj oni 
manĝis kaj trinkis plejparte silente, ĝis finfine, trovinte 
kuraĝon, Gaja starigis la demandon, kiu turmentis lin. 

— Dufoje jam, mastro, mi aŭdis pri la Padoj de I' Mortintoj, 

— li diris. — Kio ili estas? Kaj kien iris Paŝegulo, nome mastro 
Aragorno, kien li iris? 



La reĝo suspiris, sed neniu respondis, ĝis finfine Eomero 
ekparolis: 


— Ni ne scias, kaj pezas niaj koroj. Sed rilate la Padojn de I' 
Mortintoj, vi mem surpaŝis ties unuajn ŝtupojn. Ne, neniujn 
vortojn misfortunajn mi parolas! Tiu vojo, kiun ni grimpis, 
estas aliro al la Pordo, tie en Dimholto. Sed kio kuŝas post ĝi, 
tion scias neniu. 

— Scias neniu, — diris Teodeno, — tamen pralegendo, 
nuntempe apenaŭ menciata, raportas ion. Se parolas vere 
tiuj malnovaj historioj, kiuj pasadis de patro al filo en la 
Domo de Eorlo, la Pordo sub Dvimorbergo kondukas al 
sekreta vojo, kiu iras sub la monto al iu forgesita loko. Sed 
neniu iam ajn aŭdacis eniri por serĉi ties sekretojn, de kiam 
Baldoro, filo de Brego, trapasis la Pordon kaj neniam plu 
estisvidita interla homoj. Malprudentan voton li prononcis, 
eltrinkinte kornon ĉe tiu festo, kiun starigis Brego por 
sanktigi nove konstruitan Meduseldon, kaj li neniam venis al 
tiu alta seĝo, kies heredanto li estis. Oni diras, ke Mortintoj 
el la Mallumaj Jaroj gardas la vojon kaj permesas al neniu 
vivanto aliron al siaj kaŝitaj haloj; sed de tempo al tempo ili 
mem videblas trapasante ombrece la pordon kaj irante laŭ la 
ŝtonvojo. Tiam la homoj en Harvalo firme fermas siajn 
pordojn kaj kovras siajn fenestrojn kaj timas. Sed malofte la 
Mortintoj elvenas, nuren horoj degranda maltrankvilo kaj 
proksimiĝanta morto. 

— Tamen oni diras en Harvalo, — diris Eovina mallaŭte, — ke 
dum la senlunaj noktoj antaŭ ne tre longe amaso tre strange 
vestita preterpasis. De kie ili venis, sciis neniu, sed ili laŭiris 
la ŝtonvojon kaj malaperis en la monton, kvazaŭ ili irus al 
rendevuo. 

— Do kial Aragorno iris tiun vojon? — demandis Gaja. — Ĉu 
vi scias ion, kio klarigus tion? 



— Krom se li diris ion al vi kiel al sia amiko, kion ni ne aŭdis, 

— diris Eomero, — nun neniu en la lando de la vivantoj 
povasdiveni lian intencon. 

— Ege ŝanĝita li ŝajnis al mi, post kiam mi la unuan fojon 
vidis lin en la reĝa domo, — diris Eovina, — pli serioza, pli 
maljuna. Envultita mi taksis lin, kaj simila al iu vokata de la 
Mortintoj. 

— Eble li estis vokata, — diris Teodeno, — kaj mia koro diras 
al mi, ke mi neniam plu vidos lin. Tamen li estas reĝeca 
persono, alte destinita. Kaj konsoliĝu pertio, filino, tiel ke 
konsolon vi ŝajne bezonas pro via doloro pri tiu gasto. Oni 
diras, ke kiam la eorlidoj venis el la nordo kaj pasis finfine 
supren laŭ Neĝburno, serĉante sekurajn rifuĝejojn en tempo 
premanta, Brego kaj ties filo Baldoro supreniris la Ŝtuparon 
de la Fortikaĵo kaj tiel staris antaŭ la Pordo. Ĉe la sojlo sidis 
oldulo, nediveneble maljunega, alta kaj reĝeca li antaŭe 
estis, sed nun li estis velkinta kiel malnova ŝtono. Efektive 
ŝtono ili supozis lin, ĉar li tute ne moviĝis kaj diris neniun 
vorton, ĝis ili celis preterpasi lin kaj eniri. Kaj tiam voĉo 
eliĝis el li, kvazaŭ el la tero, kaj surprize al ili ĝi parolis en la 
okcidenta lingvo: La vojo estas fermita. 

» Tiam ili haltis kaj rigardis lin kaj vidis, ke li vivas ankoraŭ; 
sed li ilin ne rigardis. La vojo estas fermita, lia voĉo diris 
denove. Gin kreis tiuj, kiuj estas Mortintaj, kaj la Mortintoj 
gardas ĝin, ĝis venos la okazo. La vojo estas fermita. 

» Kaj kiam la okazo venos? demandis Baldoro. Sed neniun 
respondon li ricevis. Ĉar la maljunulo mortis tiuhore kaj falis 
survizaĝen; kaj neniun pluan informon pri la praloĝantoj de 
la montaro nia popolo iam eksciis. Tamen eble finfine la 
epoko aŭgurita jam venis, kaj Aragorno eble trapasos. 



— Sed kiel oni konstatu, ĉu aŭ ne tiu epoko venis, krom 
riskante la Pordon? — demandis Eomero. — Kaj tiun vojon mi 
ne irus eĉ se ĉiuj hordoj de Mordoro starus antaŭ mi, kaj mi 
estus sola kaj havus neniun alian rifuĝejon. Ve, ke humoro 
tiel envulta trafis viron tiel grandkoran en tiu ĉi horo de 
bezono! Ĉu ne estas sufiĉe da misaj aferoj en la mondo, sen 
ke oni serĉu ilin sub la tero? Milito proksimas. 

Li paŭzis, ĉar tiumomente aŭdiĝis bruo ekstere, vira voĉo 
krianta la nomon de Teodeno, kaj la kiu-iras de la sentinelo. 

Baldaŭ la estro de 1' sentineloj flankenŝovis la kurtenon kaj 
diris: 

— Mastro, venis komisiito el Gondoro. Li volas tuj veni al vi. 

— Li venu! — diris Teodeno. 

Eniris altulo, kaj Gaja sufokis ekkrion; ĉar ŝajnis al li, ke 
Boromiro denove vivas kaj revenis. Poste li konstatis, ke tiel 
ne estas; la viro estis nekonata, kvankam tiel simila al 
Boromiro, ke li ŝajnis parenca, alta, grizokula kaj fiera. Li 
estis vestita rajdiste per mantelo el malhela verdo super 
delikata maŝkitelo; sur la antaŭo de lia kasko estis verkita 
arĝenta steleto. En la mano li portis unu sagon, nigrapluman 
kaj ŝtalpintan, sed la pinto estis ruĝe farbita. 

Li unukrure genuiĝis kaj transdonis la sagon al Teodeno. 

— Saluton, Mastro de la rohananoj, amiko de Gondoro! Mi 
estas Hirgono, komisiito de Denetoro, kiu alportas al vi ĉi 
tiun militsignon. Gondoro estas en grava danĝero. Ofte la 
rohananoj helpis nin, sed nun la Mastro Denetoro petas vian 
tutan forton kaj vian tutan rapidecon, ĉareble Gondoro 
finfine detruiĝos. 



— La Ruĝa Sago! — diris Teodeno, tenante ĝin kvazaŭ li 
ricevus alvokon longe atenditan, tamen teruran, kiam ĝi 
venas. Lia mano tremis. — La Ruĝa Sago ne estas vidita en 
Markio dum ĉiuj miaj jaroj! Ĉu vere ni venis ĝis tio? Kaj kiom 
supozas Mastro Denetoro mian tutan forton kaj mian tutan 
rapidecon? 

— Tion plej bone scias vi, mastro, — diris Hirgono. — Sed 
post nelonge povos okazi, ke Minaso Tirit estos ĉirkaŭbarita, 
kaj se vi ne estas sufiĉe forta por trabreĉi sieĝon 
multpotencan, Mastro Denetoro ordonis al mi diri, ke laŭ lia 
prijuĝo la fortaj armiloj de la rohananoj pli utilos interne de 
liaj muroj ol ekstere. 

— Sed li scias, ke nia popolo batalas prefere surĉevale kaj en 
malfermiteco, kaj ankaŭ ke ni estas popolo disloĝanta kaj 
necesas tempo por kunigi niajn rajdistojn. Ĉu ne vere estas, 
Hirgono, ke la Mastro de Minaso Tirit scias pli, ol li inkluzivas 
en sia mesaĝo? Ĉar ni jam militas, kiel vi eble vidis, kaj vi ne 
trovas nin tute senpreparaj. Gandalfo la Griza estis inter ni, 
kaj ĝuste nun ni kuniĝas por batalo en la oriento. 

— Kion Mastro Denetoro eble scias aŭ konjektas, mi ne povas 
diri, — respondis Hirgono. — Sed efektive nia situacio estas 
danĝerega. Mia Mastro ne sendas al vi iun ordonon, li nur 
petas, ke vi memoru la malnovan amikecon kaj votojn 
delonge diritajn, kaj por via propra prospero faru vian 
plejeblon. Estas raportite al ni, ke multaj reĝoj alrajdis el la 
oriento por servi al Mordoro. De la nordo ĝis la kampo de 
Dagorlado estas interbatiĝo kaj onidiroj pri milito. En la sudo 
haradanoj moviĝas, kaj timo inundis niajn marbordojn, tiel 
ke malmulte da helpo venos al ni de tie. Rapidu! Ĉar ĝuste 
antaŭ la muroj de Minaso Tirit la sorto de nia epoko estos 
decidita, kaj se la tajdo ne estos haltigita tie, poste ĝi 
trafluos ĉiujn belajn kampojn de Rohano, kaj eĉ en tiu ĉi 
Fortikaĵo inter la montetoj ne estos rifuĝejo. 



— Mallumaj sciigoj, — diris Teodeno, — tamen ne tute 
nesupozitaj. Sed diru al Denetoro, ke eĉ se Rohano mem ne 
sentus danĝeron, ni tamen venus helpi lin. Sed nin trafis 
multaj perdoj en niaj bataloj kontraŭ la perfidulo Sarumano, 
kaj ni devas plu konsideri nian landlimon norde kaj oriente, 
kiel vidigas liaj propraj informoj. La granda potenco, kiun la 
Malluma Mastro nun ŝajnas disponi, eble povus haltigi nin en 
batalo antaŭ la urbo kaj tamen frapi grandforte trans la 
Riveron fore preter la Reĝa Pordo. 

» Sed ni ne plu parolos, kiel konsilas la prudento. Ni venos. 

La apelo estas aranĝita por morgaŭ. Kiam ĉio estos ordigita, 
ni ekvojaĝos. Dek mil lancistojn mi eble povintus rajdigi tra 
la ebenaĵo por konsterni viajn malamikojn. Sed estos malpli 
multe, bedaŭrinde, ĉar mi ne volas lasi negarditaj miajn 
fortikaĵojn. Tamen almenaŭ ses mil rajdos post mi. Diru al 
Denetoro, ke ĉi-hore la Reĝo de Markio mem descendos al la 
lando Gondoro, kvankam eble li ne rajdos returnen. Sed ĝi 
estas vojo longa, kaj homoj kaj bestoj devos alveni la finon 
kun forto por la batalo. Eble pasos semajno ekde la morgaŭa 
mateno antaŭ ol vi aŭdos kriegon de la filoj de Eorlo 
proksimiĝanta el la nordo. 

— Ĉu semajno! — diris Hirgono. — Se tiel devas esti, tiel 
estu. Sed vi probable trovos nur murojn ruinigitajn je sep 
tagoj de la nuno, krom se venos neatendite alia helpo. Nu, vi 
povos almenaŭ perturbi la orkojn kaj la brunhaŭtulojn, dum 
tiuj festos en la Blanka Turego. 

— Ni faros almenaŭ tion, — diris Teodeno. — Sed mi mem ĵus 
venis el batalo kaj longa vojaĝo, kaj mi iros nun ripozi. Restu 
ĉi tie ĉi-nokte. Poste vi rigardos la apelon de Rohano kaj 
forrajdos tiom pli ĝoja pro la vido, kaj pli rapide pro la ripozo. 
Konsiliĝoj plej trafas matene, kaj nokto ŝanĝas multajn 
aferojn. 



Tion dirinte la reĝo stariĝis, kaj ĉiuj stariĝis. 


— Iru nun ĉiu al sia ripozo, — li diris, — kaj dormu bone. Kaj 
vin, sinjoro Gajadoko, mi ne plu bezonas hodiaŭ nokte. Sed 
estu preta por mia alvoko tiel baldaŭ kiel la suno leviĝos. 

— Mi estos preta, — diris Gaja, — eĉ se vi ordonos, ke mi 
rajdu kun vi laŭ la Padoj de 1' Mortintoj. 

— Ne parolu la vortojn aŭgurajn! — diris la reĝo. — Ĉar eble 
ekzistas pli ol unu vojo meritanta tiun nomon. Sed mi ne 
diris, ke mi ordonos al vi rajdi kun mi laŭ iu ajn vojo. Bonan 
nokton! 

— Mi rifuzas postlasiĝi, ke oni retrovu min revenante! — diris 
Gaja. — Mi rifuzas postlasiĝi, mi rifuzas. — Kaj tion ripetante 
ĉiam denove al si, li finfine ekdormis en sia tendo. 

Lin vekis homo, skuanta lin. 

— Vekiĝu, vekiĝu, sinjoro Holbitlo! — kriis tiu, kaj finfine 
Gaja vekiĝis el profunda sonĝo kaj sidiĝis tikante. Ankoraŭ 
ŝajnastre malhele, li pensis. 

— Kio okazas? — li demandis. 

— La reĝo vin alvokas. 

— Sed la suno ankoraŭ ne leviĝis. 

— Ne, kaj ne leviĝos hodiaŭ, sinjoro Holbitlo. Nek iam plu, 
oni supozus sub jena nubo. Sed la tempo ne senmoviĝas, eĉ 
se la suno estas perdita. Rapidu! 

Surmetinte kelkajn vestojn Gaja rigardis eksteren. La mondo 
estis malheleca. La aero mem ŝajnis bruna, kaj ĉio ĉirkaŭe 
estis nigra kaj griza kaj senombra. Regis plena senmoveco. 



Neniu nubo videblis, krom eble fore en la okcidento, kie la 
plej malproksimaj palpantaj fingroj de la granda morno plu 
rampis antaŭen kaj trapenetris ilin iom da lumo. Supre 
pendis peza tegmento, sombra kaj senforma, kaj la lumo 
ŝajnisvelki pli ol kreski. 

Gaja vidis multajn personojn starantajn, suprenrigardantajn 
kaj murmurantajn; ĉies vizaĝoj estis grizaj kaj malĝojaj, kaj 
iuj timis. Kun peziĝanta koro li sin direktis al la reĝo. La 
gondora rajdisto Hirgono anticipis lin, kaj apud tiu nun staris 
alia viro simila al li kaj same vestita, sed pli malalta kaj pli 
larĝa. Kiam Gaja eniris, tiu alparolis la reĝon. 

— Ĝi venas el Mordoro, moŝto, — li diris. — Gi komenciĝis 
hieraŭ vespere je sunsubiro. El la montoj de Eostfaldo en via 
regno mi vidis ĝin leviĝi kaj trarampi la ĉielon, kaj tutnokte, 
dum mi rajdis, ĝi venis malantaŭe glutante la stelojn. Jam la 
nubego superombras la tutan teron interĉi tie kaj la Ombraj 
Montoj, kaj ĝi pliprofundiĝas. Milito jam komenciĝis. 

Dum iom da tempo la reĝo sidis silenta. Fine li ekparolis: 

— Do ni alvenas ĝin en la fino, la grandan batalon de nia 
epoko, en kiu forpasos multaj aferoj. Sed almenaŭ ne plu 
necesas kaŝiĝo. Ni rajdos laŭ la rekta kaj senŝirma vojo kaj 
per tuta nia rapido. La apelo komenciĝos jam tuj, kaj 
atendos neniun malfruanton. Ĉu en Minaso Tirit vi havas 
sufiĉe da provianto? Ĉar se ni devos nun rajdi plej haste, ni 
sekve devos rajdi senŝarĝe, kun nur sufiĉe da greno kaj akvo 
por nutri nin ĝisbatale. 

— Ni havas grandan stokon jam longe preparitan, 

— respondis Hirgono. — Rajdu nun laŭeble senŝarĝe kaj 
rapide! 

— Do alvoku la heroldojn, Eomero, — diris Teodeno. — La 
rajdistoj estu envicigitaj! 



Eomero eliris, kaj baldaŭ la trumpetoj sonoris en la Fortikaĵo 
kaj ilin respondis multaj malsupre; sed ties voĉoj ne plu 
sonis klare kaj brave, kiel ili ŝajnis al Gaja la antaŭan 
vesperon. Obtuzaj ili ŝajnis kaj aspraj en la peza aero, 
henante sinistre. 

La reĝo sin turnis al Gaja. 

— Mi iras al milito, sinjoro Gajadoko, — li diris. — Tre baldaŭ 
mi ekvojaĝos. Mi liberigas vin el mia servado, sed ne el mia 
amikeco. Vi restos ĉi tie kaj, se vi volos, vi servos Damon 
Eovina, kiu regos la popolon anstataŭ mi. 

— Sed, sed, mastro, — Gaja balbutis, — mi proponis al vi 
mian glavon. Mi ne volas esti disigita de vi, reĝo Teodeno. 

Kaj pro tio, ke ĉiuj miaj amikoj iris al la batalo, mi hontus 
resti malantaŭe. 

— Sed ni rajdos sur ĉevaloj altaj kaj rapidaj, — diris Teodeno, 

— kaj malgraŭ tio, ke via koro estas granda, vi ne povos rajdi 
tiajn bestojn. 

— Do ligu min al ies dorso, aŭ permesu al mi kroĉiĝi al ies 
piedingo, aŭ io. Estas longa vojo por kuranto, sed mi ja 
kuros, se mi ne povos rajdi, eĉ se mi fortrivos miajn piedojn 
kaj alvenos semajnojn tro malfrue. 

Teodeno ridetis. 

— Prefere ol tio, mi kunportus vin sur Neĝkolaĵo, — li diris. 

— Sed vi almenaŭ rajdos kun mi ĝis Edoraso kaj rigardos al 
Meduseldo, ĉar tien mi iros. Gis tie povos vin porti Stibo: la 
granda vetkuro ne komenciĝos ĝis ni atingos la ebenaĵon. 


Tiam Eovina stariĝis. 



— Venu jam, Gajadoko! — ŝi diris. — Mi montros al vi la 
ekipaĵon, kiun mi preparis porvi. — lli eliris kune. — Nurtiun 
ĉi peton starigis al mi Aragorno, — diris Eovina, dum ili 
trapasis inter la tendoj, — ke vi estu armita por la batalo. 
Tion mi konsentis laŭ miaj eblecoj. Ĉar mia koro diras al mi, 
ke vi bezonos tian ekipaĵon antaŭ la fino. 

Ŝi kondukis Gajan al budo inter la loĝejoj de la reĝa 
gardistaro; kaj tie armilisto portis al ŝi malgrandan kaskon, 
rondan ŝildon kaj aliajn armaĵojn. 

— Neniun maŝkirason ni havas, kiu povus adaptiĝi al vi, 

— diris Eovina, — nek tempon porforĝi tian maŝkirason; sed 
jen estas dika brustvesto el ledo, zono kaj ponardo. Glavon 
vi jam havas. 

Gaja riverencis, kaj la damo montris al li la ŝildon, kiu similis 
la ŝildon donitan al Gimlio, kaj ĝi surhavis la insignon de la 
blanka ĉevalo. 

— Prenu ĉion ĉi, — ŝi diris, — kaj portu ilin al bonfortuno! 
Adiaŭ jam, sinjoro Gajadoko! Ni eble tamen renkontiĝos 
denove, vi kaj mi. 

Tiel okazis, ke en profundiĝanta sombro la Reĝo de Markio 
prepariĝis por konduki ĉiujn siajn rajdistojn laŭ la orienta 
vojo. Koroj pezis, kaj multaj timis en la ombro. Sed ili estis 
popolo severa, lojala al sia mastro, kaj malmulte da plorado 
aŭ murmurado aŭdiĝis, eĉ en la tendaro en la Fortikaĵo, kie 
loĝis la ekzilitoj el Edoraso, virinoj, infanoj kaj gemaljunuloj. 
Missorto ŝvebis super ili, sed ili frontis ĝin silente. 

Pasis du rapidaj horoj, kaj nun la reĝo sidis sur sia blanka 
ĉevalo, ekbrilanta en la duonlumo. Fiera kaj alta li ŝajnis, 
malgraŭ tio, ke la haroj fluantaj sub lia alta kasko similis la 
neĝon; kaj multaj rigardis lin mire kaj kuraĝiĝis vidante lin 
malkliniĝa kaj sentima. 



Tie sur la larĝaj ebenaĵoj apud la brua rivero estis ordigitaj 
en multaj trupoj preskaŭ kvincent kvin centoj da rajdistoj 
plenarmitaj, kaj pluraj centoj da aliuloj kun rezervaj ĉevaloj 
malpeze ŝarĝitaj. Unuopa trumpeto sonoris. La reĝo levis 
sian manon, kaj tiam silente la armeo da markianoj ekiris. 
Unue iris dek du domanoj de la reĝo, renomaj rajdistoj. Poste 
sekvis la reĝo kun Eomero dekstre. Li jam adiaŭis al Eovina 
supre en la Fortikaĵo, kaj tiu memoro estis malĝojiga; sed 
nun li turnis sian atenton al la vojo antaŭe. Malantaŭ li Gaja 
rajdis sur Stibo kun la mesaĝistoj de Gondoro, kaj pli 
malantaŭe alia dekduo de reĝaj domanoj. Ili preterpasis la 
longajn vicojn da atendantoj kun severaj kaj senemociaj 
vizaĝoj. Sed kiam ili preskaŭ alvenis la ekstremon de la 
vicoj, iu direktis rigardon akran al la hobito. Junulo, pensis 
Gaja reciproke rigardante, malpli alta kaj fortika ol la 
plimulto. Li konstatis ekbrilon de klaraj grizaj okuloj; kaj 
tiam li ektremetis, ĉar subite venis al li en la kapon, ke tio 
estas vizaĝo de persono senespera, kiu iras serĉi la morton. 

Plu laŭ la griza vojo ili iris apud Neĝburno hastanta sur siaj 
ŝtonoj; tra la vilaĝetoj Subharo kaj Supraburno, kie multaj 
malgajaj virinaj vizaĝoj rigardis tra malhelaj pordejoj; kaj tiel 
sen korno aŭ harpo aŭ virvoĉa muziko la granda rajdado 
orienten komenciĝis, pri kiu okupiĝis la kantoj de Rohano 
dum multaj longaj homvivoj poste. 

El Dunharo en morna mateno 
rajdis kun komandantoj fil' deTengelo: 
venis al Edoraso, I' antikvaj haloj 
de I' limgardantoj nebulumitaj; 
orajn trabojn malhelo mantelis. 

Li adiaŭis liberan popolon, 

la tronon, fajrujojn, kaj lokojn sanktajn, 

kiefestadis li antaŭ krepusko. 

Elrajdis la reĝo, tim' malantaŭe, 
fato antaŭe. Li lojaladis 



al votoj faritaj, ilin plenumis. 

Teodeno elrajdis. Kvin noktojn kaj tagojn 
al oriento rajdis eorlidoj 
tra Foldo, Fenmarĉo kaj Firenarbaro, 
ses mil lancoj al Sunlendingo, 

Mundburgo potenca sub Mindoluino, 
mar-reĝa urbo en suda reĝlando 
sieĝata, fajr-ĉirkaŭita. 

Sort' ilin pelis. Glutis mallumo 
ĉevalojn kaj homojn; hufbatoj fore 
sinkis silenten: rakontas la kantoj. 

Efektive en profundiĝanta malhelo venis la reĝo al Edoraso, 
kvankam temis nur pri tagmezo laŭhorloĝe. Tie li haltis nur 
mallonge kaj plifortigis sian armeon per ĉirkaŭ sesdeko da 
rajdistoj venintaj malfrue al la apelo. Nun manĝinte li 
pretigis sin denove por ekvojaĝi, kaj li afable adiaŭis sian 
eskviron. Sed Gaja lastfoje petegis, ke li ne estu apartigita. 

— Jen ne estas vojaĝo por tiaj rajdbestoj kiaj Stibo, mi jam 
diris al vi, — diris Teodeno. — Kaj en tia batalo, kian ni 
intencas fari sur la kampoj de Gondoro, kion vi farus, sinjoro 
Gajadoko, kvankam vi estas glavmajstro kun pli da koro ol 
da staturo. 

— Tiurilate kiu povas antaŭvidi? — respondis Gaja. — Sed 
kial, mastro, vi ricevis min kiel glavmajstron, se ne por resti 
ĉe via flanko? Kaj mi ne volas, ke oni dira pri mi en kantoj, ke 
mi ĉiam estis postlasita! 

— Mi ricevis vin por sekurigi vin, — respondis Teodeno, — kaj 
ankaŭ por ke vi faru laŭ miaj eventualaj ordonoj. Neniu el 
miaj rajdistoj povos porti vin kiel ŝarĝon. Se la batalo okazus 
antaŭ miaj pordoj, eble viajn farojn rememorus la 
menestreloj, sed estas cent du leŭgoj ĝis Mundburgo, kie 
Denetoro regas. Pli mi ne diros. 



Gaja riverencis kaj foriris malĝoje, kaj gapis al la vicoj da 
rajdistoj. Jam la trupoj estis pretiĝantaj por ekiro: viroj 
striktigis selzonojn, prizorgis la selojn, karesis siajn ĉevalojn; 
iuj maltrankvile rigardis la premantan ĉielon. Nerimarkite 
alvenis rajdisto kaj alparolis mallaŭte en la orelon de la 
hobito. 

— Kie emo ne mankas, liberiĝas vojo, tiel ni diras, — li 
flustris; — kaj tion mi mem konstatis. — Gaja suprenrigardis 
kaj vidis, ke tiu estas la juna rajdisto, kiun li matene 
rimarkis. — Vi volas iri tien, kien iras la Mastro de Markio: mi 
vidas tion en via vizaĝesprimo. 

— Vere, — diris Gaja. 

— Do vi akompanos min, — diris la rajdisto. — Mi kunportos 
vin antaŭ mi, sub mia mantelo ĝis ni estos en malproksimo 
kaj jena mallumo pli mallumos. Tian bonvolon oni ne rifuzu. 
Nenion plu diru al iu ajn, sed venu! 

— Mi vere tre dankas! — diris Gaja. — Dankon, sinjoro, 
kvankam vian nomon mi ne scias. 

— Ĉu ne? — diris la rajdisto mallaŭte. — Do nomu min 
Dernkasko. 

Tiel okazis, ke kiam la reĝo ekvojaĝis, antaŭ Dernkasko sidis 
la hobito Gajadoko, kaj la griza ĉevalego Ventfola malzorgis 
pri la ŝarĝo; ĉar Dernkasko malpli pezis ol multaj viroj, 
kvankam li estis supla kaj forme fortikeca. 

Antaŭen en la ombron ili rajdis. En la salikaj densejoj, kie 
Neĝburno fluis en Entvaŝon, je dek du leŭgoj oriente de 
Edoraso, oni bivakis tiunokte. Kaj poste antaŭen denove tra 
Foldo; kaj tra Fenmarĉo, kie dekstre grimpis grandaj 
kverkejoj sur la montflankoj sub la ombroj de malhela 
Halifirieno apud la limoj de Gondoro; sed fore maldekstre 



nebuletoj surkuŝis la marĉojn kreitajn de la elfluejoj de 
Entvaŝo. Kaj dum ili rajdis, venis onidiroj pri milito en la 
nordo. Unuopuloj, sovaĝe rajdante, alportis sciigojn pri 
malamikoj atakantaj ilian orientan limon, pri orkamasoj 
marŝantaj en la steparo de Rohano. 

— Rajdu plu! Rajdu plu! — kriis Eomero. — Tro malfrue jam 
por flankeniri. La marĉejoj de Entvaŝo devos gardi nian 
flankon. Nun rapidon ni bezonas. Rajdu plu! 

Kaj tiel Reĝo Teodeno foriris el sia regno, kaj leŭgon post 
leŭgo la longa vojo forserpentumis, kaj la signalfajraj 
montetoj pretermarŝis: Kalenhado, Min-Rimono, Erelaso, 
Nardolo. Sed ties fajroj estis estingitaj. La tuta tereno estis 
griza kaj senmova; kaj ĉiam pli da ombro profundiĝis antaŭ 
ili, kaj espero malkreskis en ĉiu koro. 



4 


La sieĝo de Gondoro 

Grinĉjo estis vekita de Gandalfo. Kandeloj estis fajrigitaj en 
ilia ĉambro, ĉartra la fenestroj venis nur malforta krepusko; 
la aero pezis kvazaŭ pro proksimiĝanta tondro. 

— Kioma horo estas? — diris Grinĉjo oscedante. 

— Post la dua horo, — diris Gandalfo. — Jam estas tempo 
ellitiĝi kaj ordigi vin. Vi estas vokita al la Mastro de la Urbo 
porekscii viajn novajn devojn. 

— Kaj ĉu li havigos matenmanĝon? 

— Ne! Ĝin mi havigis: ĉion kion vi ricevos ĝis la tagmezo. 
Manĝaĵoj estas nun porciumataj laŭordone. 

Grinĉjo rigardis malgaje la malgrandan panon kaj (laŭ lia 
opinio) tre nesufiĉan buterpecon, kiuj estis elmetitaj por li 
apud taso da maldensa lakto. 

— Kial vi kondukis min ĉi tien? — li diris. 

— Vi tre bone scias, — diris Gandalfo. — Por disigi vin de 
malutilo; kaj se ne plaĉas al vi esti ĉi tie, vi rajtas memori, ke 
vi tion mem trudis al vi. 

Grinĉjo diris nenion plu. 

Post nelonge li marŝis kun Gandalfo denove tra la malvarma 
koridoro al la pordo de la Turega Halo. Tie Denetoro sidis en 
griza sombro, kvazaŭ maljuna pacienca araneo, Grinĉjo 
pensis; li ŝajnis ne esti moviĝinta ekde la antaŭa tago. Li 
fingrovokis Gandalfon al seĝo, sed Grinĉjo daŭre staris dum 
kelka tempo malatentite. Fine la maljunulo turnis sin al li: 



— Nu, sinjoro Peregrino, espereble vi utiligis hieraŭon por 
via profito, kaj agrable por vi? Tamen mi timas, ke la tablo en 
tiu ĉi urbo estas malpli ŝarĝita ol laŭ via deziro. 

Grinĉjo sentis iom senkomforte, ke la plimulto de tio, kion li 
diris aŭ faris, estas iel konata al la Mastro de la Urbo, kaj 
cetere multo el tio, kion li pensis. Li nenion respondis. 

— Kaj kion vi volas fari en mia servado? 

— Mi supozis, mastro, ke vi difinos al mi miajn devojn. 

— Tion mi faros, kiam mi ekscios por kio vi taŭgas, — diris 
Denetoro. — Sed tion mi ekscios plej frue, eble, se mi tenos 
vin apud mi. La eskviro de mia ĉambro petis permeson iri al 
la ekstera garnizono, do vi anstataŭos lin dum iom da 
tempo. Vi servos min, portos mesaĝojn, kaj parolos al mi, se 
la milito kaj konsiliĝo lasos al mi senokupan tempon. Ĉu vi 
scias kanti? 

— Jes, — diris Grinĉjo. — Nu, jes, sufiĉe bone por mia propra 
popolo. Sed ni ne havas kantojn taŭgajn en halegoj kaj 
misepokoj, moŝto. Ni malofte kantas pri io pli terura ol vento 
aŭ pluvo. Kaj la plimultaj miaj kantoj temas pri aferoj, kiuj 
ridigas min; aŭ pri manĝado kaj trinkado, kompreneble. 

— Kaj kial tiaj kantoj ne estu taŭgaj en miaj haloj, aŭ dum 
tiaj horoj kiaj la nunaj? ĉu ni, kiuj vivis longe sub la Ombro, 
supozeble rajtas aŭskulti eĥojn el lando neĝenata de ĝi? 
Tiam ni povos senti, ke ne senfrukta estis nia maldormo, 
kvankam ĝi eble estis sendanka. 

Grinĉjo deprimiĝis. Al li ne plaĉis la ideo kanti iun kanton el 
la Provinco al la Mastro de Minaso Tirit, certe ne la komikajn, 
kiujn li plej bone konis; tiuj estus tro, nu, kamparanecaj por 
tia okazo. Li estis tamen provizore liberigita de la turmento. 
Oni ne ordonis, ke li kantu. Denetoro turnis sin al Gandalfo, 



starigante demandojn pri la rohananoj kaj ties politiko kaj la 
situacio de Eomero, nevo de la reĝo. Grinĉjo miris pri kiom la 
Mastro verŝajne sciis pri popolo loĝanta tiel fore, kvankam 
certe, li pensis, pasis multaj jaroj post kiam Denetoro mem 
rajdis eksteren. 

Baldaŭ Denetoro gestis al Grinĉjo kaj provizore forsendis lin. 

— Iru al la armilejo de la Citadelo, — li diris, — kaj akiru tie 
la livreon kaj ekipaĵon de la Turego. Gi estos preta. Gi estis 
mendita hieraŭ. Revenu kiam vi estos vestita! 

Okazis laŭ lia diro; kaj Grinĉjo baldaŭ trovis sin vestita per 
strangaj vestaĵoj, ĉiuj el nigro kaj arĝento. Li havis etan 
maŝkirason, kies ringoj estis forĝitaj el ŝtalo, eble, tamen 
gagate nigraj; kaj altvertan kaskon kun etaj korvflugiloj 
ambaŭflanke, inkrustitan per arĝenta stelo en la mezo de la 
cirkleto. Super la maŝo estis mallonga nigra kitelo, arĝente 
brodita en la centro je la emblemo de la Arbo. Liaj malnovaj 
vestoj estis falditaj kaj metitaj en tirkeston; al li estis 
permesate reteni nur la grizan mantelon de Lorieno, sed ne 
porti ĝin dumdeĵore. Li aspektis jam, se li nur scius tion, kiel 
vera Ernil i Pheriannath, la Princo de la Duonuloj, kiel la 
homoj nomis lin; sed li sentis sin nekomforta. Kaj la malhelo 
komencis deprimi lian spiriton. 

Estis malhele kaj krepuske dum la tuta tago. Ekde la 
sensuna tagiĝo ĝis la vespero la peza ombro profundiĝis, kaj 
ĉiuj koroj en la Urbo estis deprimitaj. Altsupre granda nubo 
moviĝis malrapide okcidenten el la Nigra Lando, vorante la 
lumon, portate sur vento de milito; sed sube la aero estis 
senmova kaj senspira, kvazaŭ la tuta valo de Anduino 
atendus la atakon de ruiniga ŝtormo. 

Ĉirkaŭ la dek-unua horo, liberigite finfine de deĵorado dum 
iom da tempo, Grinĉjo elvenis kaj iris serĉi manĝaĵon kaj 



trinkaĵon porgajigi sian pezan koron kaj igi pli subtenebla 
sian atendotaskon. En la manĝejo li renkontis denove 
Beregondon, kiu ĵus revenis post komisio trans Pelenoro al la 
gardoturoj sur la ĉefvojo. Kune ili elpromenis al la muroj; ĉar 
interne Grinĉjo sentis sin enkarcerigita, kaj sufokita eĉ en la 
altplafona citadelo. Nun ili sidis flankalflanke denove en la 
niĉo frontanta orienten, kie la antaŭan tagon ili manĝis kaj 
interparolis. 

Estis la sunsubira horo, sed la granda vualo jam etendiĝis 
foren al la okcidento, kaj nur kiam ĝi sinkis fine en la maron 
la suno eskapis por elsendi mallongan adiaŭan ekbrilon 
antaŭ la nokto, samkiel Frodo vidis ĝin ĉe la Krucvojo 
tuŝanta la kapon de 1' falinta reĝo. Sed al la kampoj de 
Pelenoro, sub la ombro de Mindoluino, venis neniu ekbrilo: ili 
estis brunaj kaj mornaj. 

Jam ŝajnis al Grinĉjo, ke pasis jaroj post kiam li sidis tie 
antaŭe, en iu duonforgesita tempo, kiam li ankoraŭ estis 
hobito, facilanima vaganto malmulte tuŝata de la trapasitaj 
danĝeroj. Nun li estis unuopa soldateto en urbo preparanta 
sin por granda atako, vestita en la fiera sed sombra maniero 
de la Garda Turego. 

En aliaj tempo kaj loko eble plaĉus al Grinĉjo la nova vesto, 
sed li nun sciis, ke li ne partoprenas ludon; li estis tute 
serioze servisto de mastro severa en plej grava danĝero. La 
maŝkiraso estis peza ŝarĝo, kaj la kasko pezis sur lia kapo. 

La mantelon li flankenĵetis sur la sidlokon. Li forturnis siajn 
lacajn okulojn de la mallumaj kampoj sube kaj oscedis, kaj 
poste li suspiris. 

— Vi laciĝis pri tiu ĉi tago, ĉu? — diris Beregondo. 

— Jes, — diris Grinĉjo, — tre. Laciĝis pro neniofarado kaj 
atendado. Mi sentaskadis antaŭ la pordo de I' ĉambro de mia 



mastro dum multaj malrapidaj horoj, dum li debatis kun 
Gandalfo kaj la princo kaj aliaj eminentuloj. Kaj mi ne 
kutimas, mastro Beregondo, servadi malsata aliajn dum ili 
manĝas. Tio terure streĉas hobiton. Sendube vi opinias, ke 
mi devus tiom pli konsciiĝi pri la honoro. Sed por kio taŭgas 
tia honoro? Efektive por kio taŭgas manĝaĵo kaj trinkaĵo sub 
tiu ĉi rampanta ombro? Kion ĝi signifas? La aero mem ŝajnas 
densa kaj bruna! ĉu vi ofte spertas tiajn mornojn kiam la 
vento venas el la oriento? 

— Ne, — diris Beregondo, — tio ne estas vetero de la mondo. 
Tio estas elpensaĵo de lia malico, iu kirlaĵo de fumo el la 
Fajromonto, kiun li sendas por malheligi korojn kaj kapojn. 

Kaj tion ĝi ja faras. Mi volas, ke mastro Faramiro revenu. Lin 
tio ne malesperigus. Sed nun, kiu scias, ĉu li iam revenos 
trans la Riveron el la mallumo? 

— Jes, — diris Grinĉjo, — ankaŭ Gandalfo maltrankviliĝas. 

Lin desapontis, ŝajnas al mi, ne trovi Faramiron ĉi tie. Kaj 
kien li mem iris? Li forlasis la konsiliĝon ĉe la Reganto antaŭ 
la tagmeza manĝo, kaj cetere, ne bonhumora, laŭ mia 
opinio. Eble li antaŭscias pri malbona novaĵo. 

Subite dum la interparolo ili mutiĝis, kvazaŭ glaciiĝintaj je 
aŭskultaj ŝtonoj. Grinĉjo kaŭris kun la manoj premitaj al siaj 
oreloj; sed Beregondo, kiu dumparole pri Faramiro elrigardis 
trans la remparon, restis tie rigidiĝante, gapante per la 
apertegaj okuloj. Grinĉjo rekonis la tremigan krion, kiun li 
aŭdis: ĝi estis tiu sama, kiun li antaŭlonge aŭdis en la Mariŝo 
de la Provinco, sed jam ĝi estis kreskinta potence kaj 
malamplene, trapikante la koron per venena malespero. 

Fine Beregondo parolis penege: 

— Ili jam venis! Ekkuraĝu kaj rigardu! Sube estas misegaĵoj. 
Malvolonte Grinĉjo grimpis sur la sidlokon kaj elrigardis 



trans la muron. Pelenoro kuŝis malklare sub li, forvelkante en 
la foron ĝis la apenaŭ divenebla linio de la Granda Rivero. 
Sed nun, girantajn rapide trans tiun, kvazaŭ ombrojn de 
mistempa nokto, li vidis sube en la meza aero grandajn 
birdsimilajn figurojn, hidajn kiel kadavromanĝuloj tamen pli 
grandajn ol agloj, tiel kruelajn kiel la morto. Jen ili alflugis 
proksimen, riskante preskaŭ pafdistance de la rauroj, jen ili 
forcirklis. 


— Nigraj Rajdantoj! — murmuris Grinĉjo. — Nigraj Rajdantoj 
de la aero! Sed vidu, Beregondo! — li kriis. — lli serĉas ion, 
ĉu ne? Vidu kiel ili giras kaj plonĝas, ĉiam direkte al iu 
punkto tie! Kaj ĉu vi vidas ion moviĝi sur la tero? Etaj 
malhelaĵoj. Jes, homoj sur ĉevaloj: kvar aŭ kvin. Ah! Mi ne 
tolerastion! Gandalfo! Gandalfo savu nin! 

Alia longa kriĉo leviĝis kaj malleviĝis, kaj li retroĵetis sin 
denove disde la muro, anhelante kvazaŭ ĉasata besto. Li 
aŭdis veni de sube sonon de trumpeto, mallaŭtan kaj ŝajne 
foran en tiu vibra kriego, finiĝantan per longa alta noto. 

— Faramiro! Mastro Faramiro! Jen lia signalo! — ekkriis 
Beregondo. — Brava koro! Sed kiel li atingu la Pordegon, se 
tiuj fiaj inferakcipitroj havas aliajn armilojn krom timo? Sed 
vidu! Ili eltenas. Ili alvenos la Pordegon. Ne! la ĉevaloj 
diskuras freneze. Vidu! la homoj estas elseligitaj; ili kuras 
surpiede. Ne, unu ankoraŭ surselas, sed li retrorajdas al la 
ceteraj. Tiu nepre estas la komandanto: li scias mastri tiel 
bestojn kiel homojn. Ha! jen unu el tiuj fiaĵoj plonĝas al li. 
Helpon! helpon! Ĉu neniu eliros al li? Faramiro! 

Tion dirinte, Beregondo saltis for kaj kuris en la malhelon. 
Hontante pri sia teruriĝo, dum Beregondo pensis unuavice 
pri la amata komandanto, Grinĉjo supreniris kaj elgapis. 
Tiumomente li ekvidis ekbrilon de blanko kaj arĝento 
venanta el la nordo, kiel eta stelo suben al la krepuskaj 



kampoj. Ĝi moviĝis sagrapide kaj pligrandiĝis dum la veno, 
konverĝante rapide kun la fuĝo de la kvar homoj al la 
Pordego. Ŝajnis al Grinĉjo, ke pala lumo disvastiĝas ĉirkaŭ 
ĝi, kaj la pezaj ombroj cedas antaŭ ĝi; kaj poste kiam ĝi 
proksimiĝis, li supozis aŭdi, kvazaŭ eĥon inter la muroj, 
vokadon de forta voĉo. 

— Gandalfo! — li kriis. — Gandalfo! Li ĉiam aperas, kiam la 
aferoj plej mallumas. Antaŭen! Antaŭen, Blanka Rajdanto! 
Gandalfo! Gandalfo! — li kriis senrezerve, kiel spektanto ĉe 
grava vetkuro urĝanta kuranton, kiu estas ekster atingo de 
kuraĝigo. 

Sed la malhelaj flugantaj ombroj konsciiĝis pri la nova 
veninto. Unu direktiĝis al li, sed ŝajnis al Grinĉjo, ke li levis 
sian manon, el kiu radio de blanka lumo pikis supren. La 
nazgulo eligis longan ululan krion kaj flankeniĝis; kaj post 
tio la kvar aliaj iom hezitis kaj, rapide spiralante supren, 
foriris orienten, malaperante en la minacan nubaron supre; 
kaj sube sur Pelenoro ŝajnis provizore pli hele. 

Grinĉjo daŭre spektis, kaj li vidis la rajdiston kaj la Blankan 
Rajdanton renkontiĝi kaj halti, atendante la piedirantojn. 
Homoj jam rapidis al ili el la Urbo; kaj baldaŭ ĉiuj el la vido 
forpasis sub la eksteraj muroj, kaj li sciis, ke ili eniras la 
Pordegon. Konjektante ke ili tuj venos al la Turego kaj la 
Reganto, li rapidis al la citadela enirejo. Tie aliĝis al li multaj 
aliaj, kiuj spektis de la altaj muroj la vetkuron kaj la saviĝon. 

Post nelonge aŭdiĝis bruego sur la stratoj kondukantaj 
supren de la eksteraj cirkloj, kaj okazis multe da huraado kaj 
kriado de la nomoj Faramiro kaj Mitrandiro. Baldaŭ Grinĉjo 
vidis torĉojn, kaj sekvataj de homamasoj du rajdistojn 
rajdantajn malrapide: unu estis blanka sed ne plu brila, pala 
en la krepusko kvazaŭ lia fajro estus estingita aŭ vualita; la 
alia estis malhela kaj lia kapo estis klinita. Ili elseliĝis, kaj 



dum ĉevalzorgantoj forkondukis Ombrofakson kaj la alian 
ĉevalon, ili marŝis antaŭen al la sentinelo ĉeporda: Gandalfo 
senŝancele, kun la griza mantelo retroŝovita kaj ardo daŭre 
subbrula en la okuloj; la alia, vestita tute en verdo, 
malrapide, iom ŝanceliĝe kiel homo laca aŭ vundita. 

Grinĉjo premis sin antaŭen, kiam ili pasis sub la lampo 
malsupre de la porda arko, kaj vidante la palan vizaĝon de 
Faramiro li enspiris abrupte. Tio estis vizaĝo de iu, kiu estis 
atakita de granda timo aŭ turmentiĝo, sed jam estris ĝin kaj 
estis nun kvieta. Fiera kaj seriozega li staris, dum li alparolis 
la sentinelon, kaj Grinĉjo vidis, kiel proksime li similis sian 
fraton Boromiro, kiun ŝatis Grinĉjo dekomence, admirante la 
majestan sed bonkoran sintenon de la grandulo. Tamen 
subite pri Faramiro lia koro estis strange emociita pro sento, 
kiun li ne konis antaŭe. Jen estis iu kun tia mieno de alta 
nobleco, kian Aragorno kelkfoje vidigis, eble malpli alta, 
tamen ankaŭ malpli netaksebla kaj foreca: unu el la reĝoj de 
la homoj naskiĝinta pli malfrue, sed tuŝita de la saĝo kaj 
malĝojo de la Pliaĝa Raso. Li nun sciis, Mal Beregondo 
elparolis ties nomon ameme. Li estis komandanto obeota de 
viroj, obeota ankaŭ de li, eĉ sub la ombro de la nigraj 
flugiloj. 

— Faramiro! — li kriis laŭte kun la ceteraj. — Faramiro! 

Kaj Faramiro, rimarkante lian fremdan voĉon en la bruado de 
la urbanoj, turniĝis kaj rigardis suben al li kaj estis mirigita. 

— De kie vi venis? — li diris. — Duonulo, kaj en la livreo de 
la Turego! De kie?.. 

Sed tiumomente Gandalfo paŝis al lia flanko kaj parolis: 

— Li venis kun mi el la lando de la duonuloj. Li venis kun mi. 
Sed ne prokrastu ĉi tie. Multo estas dirota kaj farota, kaj vi 
estas laca. Li akompanos nin. Fakte li devos tion fari, ĉar se li 



ne forgesas siajn novajn devojn pli facile ol mi, li devos 
ĉeesti sian mastron dum la nuna horo. Venu, Grinĉjo, sekvu 
nin! 

Do fine ili atingis la privatan ĉambron de la Mastro de 1' 

Urbo. Tie profundaj seĝoj estis metitaj ĉirkaŭ braĝujo; kaj 
vino estis alportita; kaj tie Grinĉjo, apenaŭ rimarkita, staris 
malantaŭ la seĝo de Denetoro kaj spertis malmulte sian 
lacon, ĉar li avide aŭskultis ĉion diratan. 

Kiam Faramiro jam manĝis blankan panon kaj trinkis iomete 
da vino, li sidiĝis sur malalta seĝo maldekstre de sia patro. 
lomete pli fore aliflanke sidis Gandalfo sur seĝo el ĉizita 
ligno; kaj komence li ŝajnis dormanta. Ĉar komence Faramiro 
parolis nur pri la komisio, pro kiu li estis elsendita antaŭ dek 
tagoj, kaj li alportis informojn pri Itilio kaj la movoj de la 
malamiko kaj ties aliancanoj; kaj li rakontis pri la batalo sur 
la vojo, kiam la haradanoj kaj ties granda besto estis 
venkitaj: komandanto raportanta al sia mastro tiajn aferojn, 
kiaj estis ofte aŭditaj pli frue, malgravaj aferetoj en limlanda 
milito, kiu jam ŝajnis senutila kaj bagatela, senigitaj de la 
renomo. 

Tiam subite Faramiro rigardis al Grinĉjo kaj diris: 

— Sed nun ni alvenas aferojn strangajn. Ĉartiu ĉi ne estas la 
unua duonulo, kiun mi vidis marŝi el la nordaj legendoj en la 
Sudlandon. 

Je tio Gandalfo rektiĝis kaj kaptis la apogilojn de sia seĝo; 
sed li diris nenion, kaj per rigardo mutigis la ekkrion sur la 
lipoj de Grinĉjo. Denetoro rigardis iliajn vizaĝojn kaj balancis 
la kapon, kvazaŭ signante ke li konstatis multon antaŭ ol io 
estis eldirita. Malrapide, dum la aliaj sidis silentaj kaj 
senmovaj, Faramiro rakontis sian historion, kun la okuloj 
direktitaj plejparte al Gandalfo, kvankam de tempo al tempo 



lia ekrigardo flankenturniĝis al Grinĉjo, kvazaŭ por refreŝigi 
sian memoron pri aliaj, kiujn li vidis. 


Dum disvolviĝis lia rakonto pri la renkontiĝo kun Frodo kaj 
ties servanto kaj pri la okazaĵoj ĉe Heneto Anun, Grinĉjo 
konsciiĝis, ke la manoj de Gandalfo tremas kroĉante la 
ĉizitan lignaĵon. Blankaj ili jam ŝajnis kaj tre maljunaj, kaj 
rigardante ilin, Grinĉjo konstatis kun ekflagro de timo, ke 
Gandalfo, eĉ Gandalfo, estas perturbita, eĉ timanta. La aero 
en la ĉambro estis prema kaj senmova. Kiam fine Faramiro 
parolis pri sia disiĝo de la vojaĝantoj kaj ties decido iri al 
Cirito Ungol, lia voĉo malfortiĝis, kaj li skuis sian kapon kaj 
suspiris. Tiam Gandalfo saltleviĝis. 

— Ĉu Cirito Ungol? Morgula Valo? — li diris. — Kiam, 
Faramiro, kiam? Kiam vi disiĝis de ili? Kiam ili alvenus tiun 
malbenitan valon? 

— Mi disiĝis de ili matene antaŭ du tagoj, — diris Faramiro. 

— De tie estas dek kvin leŭgoj ĝis la valo de Morgulduino, se 
ili iris rekte suden; kaj tiam ili estus ankoraŭ je kvin leŭgoj 
okcidente de la malbenita Turego. Plej rapide ili ne povus 
alveni tien antaŭ hodiaŭ, kaj eble ili ankoraŭ ne alvenis tien. 
Efektive mi komprenas, kion vi timas. Sed la mallumo ne 
rezultas de ilia aventuro. Gi komenciĝis hieraŭ vespere, kaj 
la tuta Itilio troviĝis sub la ombro hieraŭ nokte. Estas klare al 
mi, ke la Malamiko jam delonge planis atakon kontraŭ nin, 
kaj ties horo jam estis decidita antaŭ ol la vojaĝantoj lasis 
mian gardadon. Gandalfo paŝadis sur la planko. 

— La mateno de antaŭ du tagoj, preskaŭ tri tagoj da 
vojaĝado! Kiom malproksimas la loko, kie vi disiĝis? 

— Ĉirkaŭ dudek kvin leŭgoj laŭ birda flugo, — respondis 
Faramiro. — Sed mi ne povis veni pli rapide. Hieraŭ vespere 
mi bivakis ĉe Kairo Andros, tiu longa insulo en la Rivero 



norde, kiun ni defendas; kaj ĉevaloj estas tenitaj sur la ĉi- 
flanka bordo. Kiam la mallumo plifortiĝis, mi sciis, ke 
necesas rapido, do mi rajdis de tie kun tri aliaj, por kiuj 
ankaŭ troviĝis ĉevaloj. La restaĵon de mia trupo mi sendis 
suden por plifortigi la garnizonon ĉe la travadejoj de 
Osgiliado. Espereble mi ne faris mise? — Li rigardis sian 
patron. 

— ĉu mise? — kriis Denetoro, kaj liaj okuloj flagris subite. 

— Kial vi demandas? La viroj estis sub via komando. Aŭ ĉu vi 
petas mian prijuĝon rilate ĉiujn viajn agojn? Via sinteno 
estas humila en mia ĉeesto, tamen jam delonge vi ne deviis 
de la propra vojo pro miaj konsiloj. Vidu, vi parolis lerte, kiel 
ĉiam; sed mi, ĉu mi ne vidis vian okulon turnita al 
Mitrandiro, por elserĉi, ĉu vi parolis bone aŭ tro multe? Li 
delonge kaptis vian koron. Filo mia, via patro estas maljuna, 
sed ankoraŭ ne kaduka. Mi povas vidi kaj aŭdi, kiel mi 
kutimis; kaj malmulto el tio, kion vi duone esprimis aŭ lasis 
neesprimita, estas nun kaŝita antaŭ mi. Mi konas la solvon 
de multaj enigmoj. Ve, ve pri Boromiro! 

— Se al vi malplaĉas tio, kion mi faris, patro mia, — diris 
Faramiro kviete, — mi dezirus koni vian konsilon antaŭ ol la 
ŝarĝo de tiom peza decido estis donita al mi. 

— Ĉu tio sufiĉus por ŝanĝi vian decidon? — diris Denetoro. 

— Vi plu farus tute same, laŭ mia opinio. Mi tre bone konas 
vin. Ĉiam vi deziras aspekti majeste kaj malavare kiel reĝo 
de I' pratempo, degna kaj ĝentila. Tio eble taŭgas por iu 
altrasa, kiu sidas en potenco kaj paco. Sed dum horoj krizaj 
ĝentilecon eble repagos morto. 

— Tiel estu, — diris Faramiro. 

— ĉu tiel estu! — kriis Denetoro. — Sed ne nurvia morto, 
mastro Faramiro: la morto ankaŭ de via patro, kaj de via tuta 



popolo, kiujn protekti estas jam via rolo, post la forpaso de 
Boromiro. 


— Ĉu vi deziras do, ke niaj lokoj estus interŝanĝitaj? 

— Jes, tion mi ja deziras, ĉar Boromiro estis lojala al mi kaj 
ne estis lernanto de iu sorĉisto. Li memorus la bezonon de 
sia patro kaj ne malŝparus tion, kion donis la sorto. Li 
alportus al mi la potencan donacon. 

Momente la sinrego de Faramiro cedis. 

— Mi petas vin, patro mia, memori kial okazis, ke mi, ne li, 
estis en Itilio. Je minimume unu okazo via konsilo venkis, 
antaŭnelonge. Guste la Mastro de la Urbo donis al li tiun 
komision. 

— Ne kirlu la feĉon en la taso, kiun mi miksis por mi mem, 

— diris Denetoro. — Ĉu mi ne gustis tion sur mia lango jam 
multajn noktojn, anticipante ke en la feĉo kaŝiĝas io eĉ pli 
malbona? Kiel nun mi efektive konstatas, ke tiel ne devis 
esti! Ke tiu aĵo devus esti veninta al mi! 

— Konsolu vin! — diris Gandalfo. — Neniel Boromiro alportus 
al vi ĝin. Li estas mortinta, kaj mortis brave. Li dormu en 
paco! Tamen vi trompas vin. Li elstreĉus sian manon al tiu 
aĵo, kaj kaptinte ĝin li falus. Li retenus ĝin al si, kaj kiam li 
revenus, vi ne rekonus vian filon. 

La vizaĝo de Denetoro rigidiĝis malmole kaj malvarme. 

— Vi trovis Boromiron malpli lernema sub via mano, ĉu ne? 

— li diris mallaŭte. — Sed mi, lia patro, diras, ke li alportus 
ĝin al mi. Vi estas saĝa, eble, Mitrandiro, tamen malgraŭ ĉiuj 
viaj subtilaĵoj, vi ne posedas la tutan saĝecon. Troveblas 
solvoj, kiuj estas nek la araneaĵoj de sorĉistoj nek la 



rapidemo de stultuloj. Mi havas pri tiu ĉi afero pli da sperto 
kaj saĝo ol vi supozas. 

— Kia estas do via saĝo? — demandis Gandalfo. 

— Sufiĉa por percepti, ke du stultaĵoj estas evitendaj. Uzi 
tiun aĵon estas danĝeroplene. Je tiu ĉi horo sendi ĝin en la 
manoj de sensagaca duonulo al la lando de la Malamiko 
mem, kiel faris vi kaj jena filo mia, tio estas frenezaĵo. 

— Kaj kion farus Reganto Denetoro? 

— Neniun el ambaŭ. Sed plej certe ne pro iu ajn argumento 
li metus tiun aĵon al risko preter ĉio krom la espero de 
stultulo, riskante nian kompletan ruiniĝon se la Malamiko 
rehavos tion, kion li perdis. Ne, ĝi devus esti retenita, kaŝita, 
kaŝita en mallumo kaj profundo. Ne uzota, mi diras, krom ĉe 
la lasta ekstremo de bezono, sed metita for de lia kroĉo, 
krom post venko tiel finfina, ke tio, kio okazos poste, ne 
tuŝus nin ĉar ni mortus. 

— Vi pensas laŭ via kutimo, moŝto, nur pri Gondoro, — diris 
Gandalfo. — Tamen ekzistas aliaj homoj kaj aliaj vivoj, kaj 
tempo ankoraŭ estos. Kaj miaflanke, mi kompatas eĉ liajn 
sklavojn. 

— Kaj kie aliaj homoj trovos helpon, se Gondoro falos? 

— respondis Denetoro. — Se mi nun havus tiun aĵon en iu el 
la profundaj keloj de tiu ĉi citadelo, ni ne tremus terurite sub 
tiu ĉi malhelo, timante la plej malbonan, kaj niaj konsiliĝoj 
estus neperturbitaj. Se vi ne fidas, ke mi tolerus la provon, vi 
ankoraŭ ne konas min. 

— Malgraŭ ĉio mi vin ne fidas, — diris Gandalfo. — Se mi 
fidus, mi povus sendi tiun aĵon ĉi tien al via gardado kaj 
ŝparus al mi mem kaj al aliaj multe da angoro. Kaj nun, 
aŭdinte vian parolon, mi fidas vin malpli, ne pli ol Boromiron. 



Ne, regu vian koleron! Min mem mi ne fidas en ĉi afero, kaj 
mi rifuzis tiun aĵon, eĉ kiel donacon libere donitan. Vi estas 
forta kaj pri certaj aferoj ankoraŭ kapablus regi vin, 

Denetoro; tamen se vi ricevus tiun aĵon, ĝi venkus vin. Eĉ se 
ĝi estus enterigita sub la radikoj de Mindoluino, ĝi tamen 
forbruligus vian menson, kiel kreskas la mallumo, kaj la 
aferoj ankoraŭ pli malbonaj sekvus, kiuj baldaŭ trafos nin. 

Momente la okuloj de Denetoro denove ardis, kiam li frontis 
al Gandalfo, kaj Grinĉjo sentis denove la streĉitecon inter 
iliaj voloj; sed nun ŝajnis preskaŭ ke iliaj rigardoj estas 
rapiroj de okulo al okulo, flagrantaj dum la skermado. 

Grinĉjo tremis timante iun teruran baton. Sed subite 
Denetoro malstreĉiĝis kaj denove malardiĝis. Li ŝultrotiris. 

— Se mi us! Se vi us! — li diris. — Tiaj vortoj kaj seoj vanas. 
Ĝi eniris la ombron, kaj nur la tempo montros, kia sorto 
atendas ĝin kaj nin. Tiu tempo ne estos longa. En la restaĵo, 
ĉiuj, kiuj siamaniere batalas kontraŭ la Malamiko, unuiĝu, 
kaj esperu dum tio eblos, kaj post la espero ankoraŭ kuraĝu 
morti liberaj. — Li turnis sin al Faramiro. — Kion vi opinias pri 
la garnizono ĉe Osgiliado? 

— Ĝi ne estas forta, — diris Faramiro. — Mi sendis la trupon 
de Itilio por plifortigi ĝin, kiel mi jam diris. 

— Ne sufiĉos, ŝajnas al mi, — diris Denetoro. — Ĝuste tie 
falos la unua bato. Oni bezonos tie iun bravan 
komandanton. 

— Tie kaj en multaj aliaj lokoj, — diris Faramiro kaj 
ĝemspiris. — Ve pri mia frato, kiun ankaŭ mi amis! — Li 
stariĝis. — Ĉu vi permesas, patro? 


Kaj tiam li ŝanceliĝis kaj apogis sin al la seĝo de la patro. 



— Vi estas laca, mi vidas, — diris Denetoro. — Vi rajdis 
rapide kaj longe, kaj sub misombroj en la aero, oni diris al 
mi. 

— Pri tio ni ne parolu! — diris Faramiro. 

— Do ni ne parolos, — diris Denetoro. — Iru nun kaj ripozu 
laŭeble. La neceso morgaŭ estos pli severa. Ĉiuj nun forlasis 
la Mastron de la Urbo kaj iris ripozi, dum tio ankoraŭ eblis. 
Ekstere estis senstela mallumo, dum Gandalfo kun Grinĉjo, 
apude portanta malgrandan torĉon, vojis al sia loĝejo. Ili ne 
parolis ĝis kiam ili estis malantaŭ fermitaj pordoj. Tiam 
finfine Grinĉjo kaptis la manon de Gandalfo. 

— Diru al mi, ĉu ekzistas iu espero? Rilate Frodon, mi volas 
diri; aŭ almenaŭ ĉefe rilate Frodon. 

Gandalfo metis manon sur la kapon de Grinĉjo. 

— Neniam estis multe da espero, — li respondis. — Nur 
espero de stultulo, kiel oni diris al mi. Kaj kiam mi aŭdis pri 
Cirito Ungol... — Li interrompis sin kaj paŝis al la fenestro, 
kvazaŭ liaj okuloj kapablus trapiki la nokton oriente. Li 
murmuris: — Cirito Ungol! Kial tiuvoje, mi scivolas? — Li 
turniĝis. — Guste nun, Grinĉjo, mia koro preskaŭ krevis, 
aŭdinte tiun nomon. Kaj tamen mi opinias vere, ke la novaĵo 
alportita de Faramiro portas en si iom da espero. Ĉar ŝajnas 
klare, ke nia Malamiko finfine ekmilitis kaj faris la unuan 
movon, dum Frodo ankoraŭ liberas. Do dum multaj tagoj 
ekde nun lia okulo turniĝos tien kaj reen, for de la propra 
lando. Kaj tamen, Grinĉjo, mi sentas defore lian haston kaj 
lian timon. Li komencis pli frue ol li volus. Okazis io por 
instigi lin. 

Gandalfo staris momente en pensado. 



— Eble, — li murmuris. — Eble helpis eĉ via stultaĵo, knabo 
mia. Mi pripensu: jam antaŭ proksimume kvin tagoj li certe 
malkovris, ke ni venkis Sarumanon kaj prenis la Ŝtonon. Sed 
kiel gravis? Ni ne povus ĝin uzi tre utile, nek sen lia ekscio. 
Ha, mi scivolas. Ĉu Aragorno? Proksimiĝas lia horo. Kaj li 
estasforta kaj firma kiel fundamento, Grinĉjo; kuraĝa, 
senŝancela, kapabla agi laŭ propra volo kaj riskegi, se 
necese. Eble pro tio. Li eble utiligis la Ŝtonon kaj montris sin 
al la Malamiko, defiante lin, ĝuste tiucele. Mi scivolas. Nu, la 
respondon ni ne ricevos ĝis venos la rajdistoj de Rohano, se 
ili venos ne tro malfrue. Antaŭ ni estas tagoj malbonegaj. Ni 
dormu, dum ni tion povas! 

— Sed, — diris Grinĉjo. 

— Sed kio? — demandis Gandalfo. — Nur unu sedon mi 
permesos ĉi-nokte. 

— Golumo, — diris Grinĉjo. — Kiel okazas, ke ili vojaĝas kun 
li, eĉ sekvas lin? Kaj mi konstatis, ke al Faramiro ne pli ol al 
vi plaĉis la loko, al kiu li kondukas ilin. Kio misas? 

— Tion mi ne povas respondi nun, — diris Gandalfo. 

— Tamen mia koro konjektis, ke Frodo kaj Golumo 
renkontiĝos antaŭ la fino. Por bono aŭ malbono. Sed pri 
Cirito Ungol mi ne parolos hodiaŭ nokte. Perfidon, perfidon 
mi timas; perfidon far tiu mizera kreaĵo. Sed tiel devas esti. 
Ni memoru, ke perfidulo povas perfidi sin mem kaj okazigi 
bonon senintence. Povas esti tiel, kelkfoje. Bonan nokton! 

La posta tago venis per mateno simila al bruna krepusko, kaj 
la homaj koroj, provizore levitaj pro la reveno de Faramiro, 
denove perturbiĝis. La flugilhavaj kreaĵoj ne estis viditaj 
tiutage, tamen de tempo al tempo, alte super la urbo, 
aŭdiĝis mallaŭta krio, kaj multaj, kiuj aŭdis tion, staris 



frapite de pasema timego, dum la malpli kuraĝaj 
kunpremiĝis kaj ploris. 

Kaj nun Faramiro denove foriris. 

— Oni permesis al li neniom da ripozo, — iuj murmuris. — La 
Mastro tro senindulge pelas sian filon, kaj nun li devas 
plenumi la devon de du, de li kaj de tiu, kiu ne revenos. 

Kaj ĉiam la homoj rigardis norden, demandante: 

— Kie estas la rajdistoj de Rohano? 

Fakte Faramiro ne iris propravole. Sed la Mastro de la Urbo 
estis estro de sia konsilio, kaj tiutage li ne havis humoron sin 
klini antaŭ aliaj. En la frumateno la konsilio estis kunvokita. 

Tie ĉiuj komandantoj taksis, ke pro la minaco en la sudo ilia 
forto ne sufiĉas por entrepreni militagadon propraflanke, 
krom se hazarde la rajdistoj de Rohano tamen venus. Dume 
ili devos gardostari sur la muroj kaj atendi. 

— Malgraŭ ĉio, — diris Denetoro, — ni ne devus tro 
facilanime forlasi la eksterajn defendejojn de Ramaso, kiuj 
estis konstruitaj pertiom da laborego. Kaj la Malamiko devos 
pagi multekoste la transiron de la Rivero. Tion li ne povos 
fari sufiĉe multnombre por ataki la Urbon, ĉu norde de Kairo 
Andros pro la marĉoj, ĉu sude en la direkto de Lebenino pro 
la larĝeco de la Rivero, kiu postulas multajn boatojn. Guste 
ĉe Osgiliado li lokigos sian pezon, kiel pli frue, kiam 
Boromiro rifuzis al li la trapason. 

— Tio estis nura esploro, — diris Faramiro. — Hodiaŭ ni eble 
pagigus dekoble la malamikon pli ol nin ĉe la pasejo kaj 
tamen bedaŭrus la interŝanĝon. Ĉar li malpli damaĝe por si 
perdus armeon ol ni perdus trupon. Kaj la retreto de tiuj. 



kiujn ni elmetos sur la fora kampo, estos danĝeroplena, se li 
sukcesos multnombre transiri. 

— Kaj kio pri Kairo Andros? — diris princo Imrabilo. — Ankaŭ 
tiu devos esti defendata, se oni defendos Osgiliadon. Ni ne 
forgesu la danĝeron je nia maldekstro. La rohananoj eble 
venos, eble ne. Sed Faramiro sciigis nin pri grandaj fortoj 
senĉese alirantaj la Nigran Pordegon. Pli ol unu armeo eble 
eliros tra ĝi, kaj celos pli ol unu trapasejon. 

— Multo estas riskenda dum milito, — diris Denetoro. — En 
Kairo Andros jam estas soldatoj, kaj neniom pli oni povas 
sendi tiel foren. Sed mi ne cedos senbatale la Riveron kaj 
Pelenoron, dum ankoraŭ estas komandanto ĉi tie, kiu plu 
kuraĝas agi laŭ la volo de sia estro. 

Poste ĉiuj silentis. Sed finfine Faramiro diris: 

— Mi ne kontraŭas vian volon, moŝto. Ĉar rabita al vi estas 
Boromiro, mi iros kaj faros laŭ mia eblo anstataŭ li, se vi tion 
ordonas. 

— Mi ordonas, — diris Denetoro. 

— Do, adiaŭ! — diris Faramiro. — Sed se mi revenos, pensu 
pli favore pri mi! 

— Tio dependos de la maniero de via reveno, — diris 
Denetoro. Gandalfo la lasta parolis al Faramiro, antaŭ ol tiu 
rajdis orienten. 

— Ne forĵetu vian vivon malprudente aŭ pro amareco, — li 
diris. — Vi estas bezonata ĉi tie por aliaj aferoj krom milito. 
Via patro amas vin, Faramiro, kaj tion memoros antaŭ la fino. 
Adiaŭ! 



Do nun estro Faramiro estis for denove, kaj kunprenis tiom 
da viroj, kiom konsentis iri aŭ estis malhaveblaj. Sur la muroj 
iuj rigardis tra la malhelo al la ruinigita urbo, kaj ili scivolis 
kio okazas tie, ĉar nenio estis videbla. Kaj aliaj, kiel ĉiam, 
rigardis norden kaj kalkulis la leŭgojn ĝis Teodeno en 
Rohano. 

— Ĉu li venos? Ĉu li memoros nian malnovan aliancon? — ili 
diris. 

— Jes, li venos, — diris Gandalfo, — eĉ se li venos tro 
malfrue. Sed pensu! En plej bona kazo la Ruĝa Sago ne 
povis atingi lin pli frue ol antaŭ du tagoj, kaj multas la mejloj 
de Edoraso. 

Estis denove nokte, kiam venis novaĵo. Homo rajdis haste de 
la trapasejoj, dirante ke armeo eliris el Minaso Morgul kaj 
jam proksimiĝas al Osgiliado; kaj aliĝis al ĝi regimentoj el la 
sudo, haradanoj, kruelaj kaj altaj. 

— Kaj mi eksciis, — diris la kuriero, — ke la Nigra 
Komandanto estras ilin denove, kaj timo pri li antaŭis lin 
trans la Riveron. 

Pertiuj misaŭguraj vortoj fermiĝis la tria tago de kiam 
Grinĉjo venis al Minaso Tirit. Malmultaj iris ripozi, ĉar 
malmulte da espero havis iu ajn, ke eĉ Faramiro sukcesos 
longe bari la trapasejojn. 

La postan tagon, kvankam la mallumo atingis sian zeniton 
kaj ne pli densiĝis, ĝi pli peze deprimis la homajn korojn, kaj 
ilin plenigis granda antaŭtimo. Malagrabla novaĵo baldaŭ 
venis. 

La Malamiko transiris Anduinon. Faramiro retretis al la muro 
de Pelenoro, kuraĝigante siajn soldatojn ĝis la Digvojaj 
Fortikaĵoj; sed li estis dekoble supernombrita. 



— Se li entute sukcesos transiri Pelenoron, liaj malamikoj 
baldaŭ lin dense sekvos, — diris la kuriero. — lli pagis 
multekoste la transiron, sed malpli multekoste ol ni esperis. 
La plano estas bone preparita. Vidiĝas nun, ke ili longe 
konstruadis en la orienta Osgiliado flosojn kaj pramojn 
multnombre. Ili transsvarmis kvazaŭ skaraboj. Sed ĝuste la 
Nigra Komandanto venkas nin. Malmultaj pretas stari kaj 
toleri eĉ onidiron pri lia alveno. Lia propra popolo timegas 
lin, kaj ili mortigus sin se li ordonus. 

— Do tie mi necesas pli ol ĉi tie, — diris Gandalfo kaj tuj 
forrajdis, kaj lia ekbrilo baldaŭ forvelkis el la vidkampo. Kaj 
tiun tutan nokton Grinĉjo sola kaj sendorma staris sur la 
muro kaj rigardadis orienten. 

Apenaŭ denove sonoris la tagsonoriloj, mokaĵo en la 
senluma malhelo, kiam en la malproksimo li vidis ekflamon 
de fajroj, transe en la malklaraj spacoj, kie staris la muroj de 
Pelenoro. La sentineloj ekkriis, kaj ĉiuj viroj en la Urbo 
posteniĝis. Nun de tempo al tempo vidiĝis ruĝa ekflamo, kaj 
malrapide tra la peza aero aŭdiĝis obtuzaj muĝoj. 

— Ili kaptis la muron! — homoj kriis. — lli eksplode trabreĉas 
ĝin. Hi venas! 

— Kie estas Faramiro? — kriis Beregondo maltrankvile. — Ne 
diru, ke li falis! 

Ĝuste Gandalfo alportis la unuajn novaĵojn. Kun manpleno 
da rajdistoj li venis mezmatene, rajdante kiel eskorto de vico 
da furgonoj. Ili estis plenaj je vunditoj, kiujn oni sukcesis 
savi el la ruinaĵo de la Digvojaj Fortikaĵoj. Li tuj iris al 
Denetoro. 

La Mastro de la Urbo sidis en alta ĉambro super la halego de 
la Blanka Turego kun Grinĉjo apude. Tra la malhelaj fenestroj 
norden, suden kaj orienten li direktis siajn malhelajn 



okulojn, kvazaŭ portrapiki la ombrojn de la sorto, kiuj 
ĉirkaŭringis lin. Plejparte norden li rigardis, kaj paŭzis 
kelkfoje por aŭskulti, kvazaŭ per ia antikva lerteco liaj oreloj 
povus aŭdi tondradon de hufoj sur la malproksimaj ebenaĵoj. 

— Ĉu Faramiro venis? — li demandis. 

— Ne, — diris Gandalfo. — Sed li vivis ankoraŭ, kiam mi 
forlasis lin. Tamen li firme intencas resti kun la ariergardo, 
por ke la retreto trans Pelenoron ne fariĝu disfuĝo. Eble li 
povos kunteni siajn virojn sufiĉe longe, kvankam mi dubas 
pri tio. Li frontas malamikojn tro multajn. Ĉar alvenis iu, pri 
kiu mi timis. 

— Ne... ne la Malhela Mastro, ĉu? — ekkriis Grinĉjo, 
forgesinte pro teruro sian servistecon. 

Denetoro ridis amare. 

— Ne, ankoraŭ ne, sinjoro Peregrino! Li ne venos, krom nur 
por ĝui sian triumfon kontraŭ mi post kiam la tuto estos 
venkita. Aliulojn li uzas kiel armilojn. Tion faras ĉiuj grandaj 
estroj, se ili sagacas, sinjoro duonulo. Alie, kial mi sidu ĉi tie 
en mia turego kaj pensu, kaj gvatu, kaj atendu, elspezante 
eĉ miajn filojn? Ĉar mi ankoraŭ kapablas svingi glavon. 

Li stariĝis kaj ĵetmalfermis sian longan nigran mantelon, kaj 
jen! li estis maŝkirase vestita sube, kaj ĉe la zono estis longa 
glavo, grandtenila en ingo el nigro kaj arĝento. 

— Tia mi marŝas, kaj tia jam delonge dum multaj jaroj mi 
dormas, — li diris, — por ke mia korpo ne moliĝu kaj timiĝu 
pro maljuneco. 

— Tamen nun sub la Mastro de Baraduro la plej danĝera el 
ĉiuj liaj komandantoj jam tenas viajn eksterajn murojn, 

— diris Gandalfo. 



— Reĝo de Angmaro antaŭlonge, sorĉisto, ringofantomo, 
Mastro de la nazguloj, lanco de teroro en la mano de 
Saŭrono, ombro de malespero. 

— Tiuokaze, Mitrandiro, vi havis kontraŭulon egalecan, 

— diris Denetoro. — Miaflanke, mi delonge scias, kiu estas la 
ĉefa armeestro de la Malhela Turego. Ĉu vi revenis nur por 
diri tiom? Aŭ ĉu eble vi retretis, ĉar vi estis superfortita? 

Grinĉjo tremis, timante ke Gandalfo estos spronita al subita 
kolero, sed lia timo estis senbaza. 

— Povus esti, — Gandalfo respondis mallaŭte. — Sed nia 
fortkonkuro ankoraŭ ne okazis. Kaj se vortoj prononcitaj 
pratempe veras, ne pro vira mano li pereos, kaj kaŝita antaŭ 
la Saĝuloj estas la sorto atendanta lin. Kiel ajn, la 
Komandanto de Malespero ankoraŭ ne urĝas antaŭen, ĝis 
nun. Li regas prefere laŭ tiu saĝo, pri kiu vi ĵus parolis, de la 
ariergardo, pelante antaŭ si la frenezigitajn sklavojn. Ne, mi 
venis porgardi la vunditojn, kiuj ankoraŭ kuraceblas, ĉar 
Ramaso estas breĉita tre vaste, kaj baldaŭ la armeo de 
Morgulo trairos multloke. Kaj mi venis ĉefe por diri jenon. 
Baldaŭ okazos batalo sur la kampoj. Atakeliro devas esti 
pretigita. Gi estu rajdista. Ĉe ili kuŝas nia mallonga espero, 
ĉar nur unurilate la malamikoj estas magre provizitaj: ili 
havas malmultajn rajdistojn. 

— Ankaŭ ni havas malmultajn. Nun alveno de Rohano estus 
ĝustatempa, — diris Denetoro. 

— Ni probable vidos unue aliajn venintojn, — diris Gandalfo. 

— Fuĝintoj el Kairo Andros jam atingis nin. La insulo falis. 
Alia armeo venis de la Nigra Pordego, transirinte el la nord- 
oriento. 

— luj akuzis vin, Mitrandiro, ke vi ĝojas alporti malbonajn 
novaĵojn, — diris Denetoro, — sed por mi tio ne plu estas 



novaĵo: mi sciis pri ĝi antaŭ la noktiĝo hieraŭ. Rilate la 
eliratakon, mi jam pripensis tion. Ni malsupreniru. 

Pasis la tempo. Finfine la surmuraj gvatantoj povis vidi la 
retreton de la eksteraj trapoj. Unue venis etaj aroj da lacaj 
kaj vunditaj soldatoj en malmulte da ordo; iuj kuris freneze 
kvazaŭ persekutataj. En la fora oriento la malproksimaj fajroj 
flagris; kaj nun ŝajnis, ke ie-tie ili rampas trans la ebenaĵon. 
Domoj kaj grenejoj brulis. Poste de multaj lokoj riveretoj da 
ruĝaj flamoj antaŭiris haste, serpentumante tra la malhelo, 
konverĝante al la linio de la larĝa vojo kondukanta de la 
Urba Pordego al Osgiliado. 

— La malamikoj, — homoj murmuris. — La digo falis. Jen ili 
venas, verŝiĝante tra la breĉoj! Kaj ili portas torĉojn, ŝajnas. 
Kie estas niaj homoj? 

Ĉiuhore proksimiĝis la vespero, kaj tiel malhelis la lumo, ke 
eĉ forviduloj sur la Citadelo povis klare distingi malmulton 
sur la kampoj, krom nur bruladoj ĉiam plimultiĝantaj, kaj la 
fajrlinioj, kiuj kreskis longece kaj rapidece. Fine, je malpli ol 
unu mejlo de la Urbo, vidiĝis homamaso pli orda, marŝanta 
ne kurante, ankoraŭ kunstrebanta. 

La gvatantoj retenis sian spiron. 

— Faramiro nepre estas tie, — ili diris. — Li scias regi homojn 
kaj bestojn. Malgraŭ ĉio li trairos. 

Nun la retretantoj foris je apenaŭ du mejl-okonoj. El la 
malhelo malantaŭa galopis eta trupo da rajdistoj, la tuta 
restaĵo de la ariergardo. Ankoraŭfoje ili turnis sin defie, 
frontante la proksimiĝantajn fajrliniojn. Subite aŭdiĝis 
sovaĝa kritumulto. Rajdistoj de la malamiko alsturmis. La 
fajrlinioj iĝis fluaj torentoj, vico post vico da orkoj portantaj 
flamojn, kaj sovaĝaj sudanoj kun ruĝaj standardoj, kriante 
en aspraj lingvoj, alondante, atingante la retretantojn. Kaj 



kun pika krio el la malklara ĉielo plonĝis la flugilhavaj 
ombroj — nazguloj descendantaj por mortigi. 

La retreto iĝis disfuĝo. Jam homoj forŝiriĝis, disfuĝante 
freneze kaj sensence, forĵetante siajn armilojn, time 
kriegante, falante teren. 

Kaj tiam sonoris trumpeto en la Citadelo, kaj Denetoro 
finfine ellasis la atakeliron. Ordigite en la ombro de la 
Pordego kaj sub la baŭmantaj muroj ekstere, ili atendis lian 
signalon: ĉiuj rajdistoj, kiuj restis en la Urbo. Nun ili saltis 
antaŭen, enviciĝis, ekgalopis kaj alsturmis kun granda krio. 
Kaj de sur la muroj leviĝis responda krio; ĉar unue sur la 
batalkampo rajdis la cigno-kavaliroj de Dol Amroto kun sia 
princo kaj ties blua standardo antaŭe. 

— Amroto por Gondoro! — ili kriis. — Amroto al Faramiro! 

Tondrece ili sturmis la malamikojn ambaŭflanke de la 
retretanta trupo; sed unu rajdanto postlasis ĉiujn, rapida kiel 
vento tra la herbo: Ombrofakso portis lin, brilantan, denove 
senvualan, kun lumo suprenŝoviĝanta de lia levita mano. 

La nazguloj kriĉis kaj forsvingiĝis, ĉar ilia Komandanto 
ankoraŭ ne venis por defii la blankan fajron de sia 
kontraŭulo. La armeo de Morgulo koncentrite al sia predo, 
senaverte trafita meze de freneza sturmo, deviis, disirante 
kvazaŭ fajreroj pro ventego. La retretanta trupo kun laŭta 
hurao returnis sin kaj batis siajn persekutintojn. La 
persekutitoj iĝis persekutantoj. La retreto iĝis atako. Sur la 
kampo estis sternitaj frapitaj orkoj kaj homoj, kaj fetoro 
leviĝis de forĵetitaj torĉoj, flagre estingiĝantaj en kirla fumo. 
La rajdistoj plurajdis. 

Sed Denetoro ne permesis, ke ili iru tro foren. Kvankam la 
malamikoj estis haltigitaj kaj provizore retropelitaj, grandaj 
soldataroj enfluadis el la oriento. Denove sonoris la 



trumpeto, signalante retiriĝon. La rajdistaro de Gondoro 
haltis. Malantaŭ ties ŝirmbaro reformiĝis la eksteraj trupoj. 
Poste ili orde retromarŝis. lii atingis la Pordegon de la Urbo 
kaj fiere reeniris; kaj fiere la urbanoj rigardis ilin kaj kriis 
siajn laŭdojn, kaj tamen ili restis kore perturbitaj. Ĉar la 
trupoj estis grave reduktitaj. Faramiro perdis trionon de siaj 
viroj. Kaj kie estis li? 

Lasta el ĉiuj li venis. Liaj soldatoj pasis internen. La 
surĉevalaj kavaliroj revenis, kaj ariere la standardo de Dol 
Amroto, kaj la princo. Kaj sur la brakoj antaŭ si li portis la 
korpon de sia parenco Faramiro, filo de Denetoro, trovitan 
sur la batalkampo. 

— Faramiro! Faramiro! — oni kriis, plorante sur la stratoj. Sed 
tiu ne respondis, kaj oni forportis lin laŭ la serpentuma vojo 
supren al la Citadelo kaj lia patro. Guste kiam la nazguloj 
flanken iris for de I' atako de la Blanka Rajdanto, venis 
mortiga sageto, kaj Faramiro, dum li skermis kun surĉevala 
batalmajstro el Harado, falis teren. Nur la alsturmo de Dol 
Amroto savis lin de la ruĝaj sudlandaj glavoj, kiuj volis 
dishaki lin kuŝantan. 

Princo Imrahilo portis Faramiron ĝis la Blanka Turego kaj 
diris: 

— Via filo revenis, sinjoro, post bravaj faroj, — kaj li rakontis 
ĉion, kion li vidis. Sed Denetoro stariĝis kaj rigardis la 
vizaĝon de sia filo kaj silentis. Poste li ordonis, ke oni starigu 
liton en la ĉambro kaj kuŝigu Faramiron surĝin kaj foriru. 

Sed li mem iris sola en la sekretan ĉambron sub la supro de 
la Turego kaj multaj, kiuj rigardis tien tiutempe vidis palan 
lumon, kiu ekbrilis kaj flagris ĉe la mallarĝaj fenestroj dum 
kelka tempo kaj estingiĝis. Kiam Denetoro denove 
descendis, li iris al Faramiro kaj sidis apud li senparole, sed 



la vizaĝo de la Mastro estis griza, pli mortsimila ol tiu de lia 
filo. 

Do finfine la Urbo estis sieĝata, enfermita en ringo de 
malamikoj. Ramaso estis rompita, kaj la tuta Pelenoro 
okupita de la Malamiko. La lasta sciigo el ekster la muroj 
estis portita de homoj fuĝintaj laŭ la nord-vojo antaŭ ol la 
Pordego estis fermita. Tiuj estis restaĵo de la gardistoj, kiuj 
postenis ĉe tiu loko, kie la vojo el Anorieno kaj Rohano eniris 
la urbajn terenojn. Ingoldo estris ilin, tiu sama kiu enlasis 
Gandalfon kaj Grinĉjon antaŭ malpli ol kvin tagoj, dum la 
suno ankoraŭ leviĝis kaj en la mateno estis espero. 

— Mankas novaĵoj pri la rohananoj, — li diris. — Rohano jam 
ne venos. Aŭ se venos, tio ne helpos nin. Venis unue la nova 
armeo, pri kiu ni estis informitaj, el trans la Rivero laŭvoje de 
Androso, oni diras. Tiu estasforta: batalionoj da orkoj de 1' 
Okulo, kaj sennombraj trupoj da homoj novspecaj, kies 
specon ni antaŭe ne renkontis. Ne altaj, sed larĝaj kaj 
severaj, barbozaj kvazaŭ gnomoj, portantaj hakilegojn. El iu 
sovaĝa lando en la vasta oriento ili venis, laŭ nia supozo. Ili 
tenas la nord-vojon; kaj multaj pluiris en Anorienon. La 
rohananoj ne povos veni. 

La Pordego estis fermita. La tutan nokton sentineloj sur la 
muroj aŭdis rumoron de la malamikoj vagantaj ekstere, 
bruligantaj kampojn kaj arbojn, kaj hakantaj ĉiun homon, 
kiun ili trafis ekstere, ĉu vivan aŭ mortan. La nombron de 
tiuj, kiuj jam trapasis la Riveron, oni ne povis diveni, sed 
kiam la mateno, aŭ ties malhela ombro, ŝteliris sur la 
ebenaĵon, videblis, ke eĉ nokta timo apenaŭ tromultigis ilin. 
La ebenaĵo estis nigra pro la marŝantaj trupoj, kaj tiel 
malproksime, kiel okuloj povis streĉrigardi en la malhelo, 
kreskis, kvazaŭ fiaj fungaĉoj, ĉie ĉirkaŭ la sieĝata urbo 
grandaj tendaroj nigraj aŭ sombre ruĝaj. 



Formikece okupataj, hastantaj orkoj fosis, fosadis vicojn da 
profundaj tranĉeoj laŭ granda ringo, tuj post la sagatingo de 
sur la muroj; kaj kiam ajna tranĉeo kompletiĝis, ĝi estis 
plenigita de fajro, kvankam kiel ĝi estis bruligata aŭ nutrata, 
neniu povis vidi. La tutan tagon la laborego progresis, dum 
la homoj de Minaso Tirit spektis, ne kapablaj malhelpi ĝin. 

Kaj kiam ĉiu tranĉeolongo kompletiĝis, oni povis vidi 
proksimiĝon de grandaj furgonoj; kaj baldaŭ ankoraŭ pli da 
trupoj de la malamikoj rapide starigis post la ŝirmo de 
tranĉeo grandajn maŝinojn porĵetado de pafaĵoj. Nenio tia 
sur la urbaj muroj sufiĉe grandis por atingi tien aŭ haltigi la 
laboron. 

Komence la homoj ridis kaj ne tre timis tiajn maŝinojn. La 
ĉefmuro de la Urbo estis tre alta kaj mirinde dika, konstruita 
antaŭ ol la potenco kaj lerto de Numenoro velkis en ekzilo; 
kaj ĝia ekstera faco similis la Turegon de Ortanko, malmola, 
malhela kaj glata, nevenkebla perŝtalo aŭ fajro, 
nefrakasebla krom per ia konvulsio, kiu fendus la teron 
mem, sur kiu ĝi staris. 

— Ne, — ili diris, — eĉ se venus la Nenomenda mem, eĉ li ne 
kapablus enveni ĉi tien, dum ni plu vivas. 

Sed kelkaj respondis: 

— Ĉu dum ni plu vivas? Kiom longe? Li posedas armilon, kiu 
malstarigis multajn fortikaĵojn de kiam la mondo 
komenciĝis. Malsato. La vojoj estas baritaj. Rohano ne venos. 

Sed la maŝinoj ne malŝparis municion kontraŭ la 
nerompebla muro. Ne estis iu bandito aŭ ĉeforko, kiu ordonis 
la atakon kontraŭ la plej forta malamiko de la Mastro de 
Mordoro. Gvidis ĝin potenco kaj malica menso. Tuj kiam la 
grandaj katapultoj estis pretaj, kun multaj krioj kaj tirado de 
ŝnuregoj kaj vinĉo, oni komencisĵeti pafaĵojn mirinde alten. 



tiel ke ili trapasis super la remparon kaj falis obtuze brue en 
la unua cirklo de la Urbo; kaj multaj el ili pro ia sekreta arto 
ekflamis malsuprenire. 

Baldaŭ estiĝis granda fajrodanĝero malantaŭ la muro, kaj 
ĉiuj kiuj haveblis okupiĝis estingante la flamojn, kiuj 
ekbrulis en multaj lokoj. Poste inter la pli grandaj ĵetoj falis 
alia hajlo, malpli ruiniga sed pli terura. Ĉie sur la stratoj kaj 
vojetoj malantaŭ la Pordego falis etaj rondaj pafaĵoj, kiuj ne 
flamiĝis. Sed kiam la homoj kuris por konstati, kio estas tio, 
ili kriis aŭ ploris. Ĉar la malamikoj ĵetadis en la Urbon la 
kapojn de tiuj, kiuj mortis batalante ĉe Osgiliado, ĉe 
Ramaso, aŭ sur la kampoj. Tiuj estis teruraj; ĉar kvankam 
kelkaj estis kunpremitaj kaj senformaj, kaj iuj estis kruele 
hakitaj, tamen multaj havis vizaĝojn rekoneblajn, kaj ŝajnis, 
ke tiuj mortis en doloro; kaj ĉiuj estis brulstampitaj je la fia 
signo de la Senpalpebra Okulo. Sed malgraŭ ke ili estis 
difektitaj kaj malhonoritaj, ofte okazis, ke iu revidis vizaĝon 
de konito, kiu iam marŝis fiere armite, aŭ plugis la kampon, 
aŭ alrajdis libertempe el la verdaj valoj inter la montoj. 

Vane homoj skuis siajn pugnojn kontraŭ la senkompataj 
malamikoj svarmantaj ĉe la Pordego. Malbenojn ili ne 
atentis, nek komprenis la lingvojn de okcidentanoj, kriante 
peraspraj vortoj kvazaŭ bestoj aŭ karnomanĝaj birdoj. Sed 
baldaŭ troviĝis malmultaj en MinasoTirit, kiuj plu sufiĉe 
entuziasmis porstariĝi kaj defii la armeojn de Mordoro. Ĉar 
ankoraŭ unu armilon, pli rapidan ol la malsato, havis la 
Mastro de 1' Malluma Turego: timon kaj malesperon. 

La nazguloj revenis, kaj dum ilia Malhela Mastro kreskis kaj 
sendis sian volon, iliaj voĉoj, kiuj esprimis nur lian volon kaj 
lian malicon, estis plenaj de miso kaj hororo. Ĉiam iii cirkulis 
super la Urbo, kiel vulturoj atendantaj satmanĝon de la 
karno de kondamnitoj. Nevideble kaj nepafeble ili flugis, kaj 
tamen senĉese ĉeestis, kaj iliaj mortminacaj voĉoj fendis la 



aeron. Pli netolereblaj ili iĝis kun ĉiu nova kriĉo. Finfine eĉ la 
kuraĝuloj komencisĵeti sin teren, kiam la kaŝita minaco 
pasis supre, aŭ ili staris lasante, ke la armiloj falu el iliaj 
sennervaj manoj dum en iliajn mensojn venis ia nigreco, kaj 
ili ne plu pensis pri batalado, sed nur pri sinkaŝado aŭ pri 
rampado, kaj pri morto. 

Dum tiu tuta nigra tago Faramiro kuŝis sur sia lito en la 
ĉambro de la Blanka Turego, vagante en furioza febro; 
mortanta, diris iu, kaj baldaŭ “mortanta” ĉiuj diris sur la 
muroj kaj sur la stratoj. Kaj apud li sidis lia patro kaj diris 
nenion, sed rigardis, kaj ne plu atentis la defendadon. 

Neniam horojn tiel senlumajn konis Grinĉjo, eĉ ne kaptite de 
la uruk-hajoj. Lia devo estis servi sian Mastron, kaj tion li 
faris, ŝajne forgesite, starante apud la pordo de la nelumigita 
ĉambro, regante laŭeble siajn proprajn timojn. Kaj dum li 
atendis, ŝajnis al li, ke Denetoro maljuniĝas antaŭ liaj okuloj, 
kvazaŭ rompiĝus io en lia volo fiera, kaj lia severa menso 
estus renversata. Malĝojo eble kaŭzis tion, kaj kulposento. Li 
vidis larmojn surtiu iam senlarma vizaĝo, pli netolereblajn 
ol kolero. 

— Ne ploru, sinjoro, — li balbutis. — Eble li resaniĝos. Ĉu vi 
demandis Gandalfon? 

— Ne konsolu min per sorĉistoj! — diris Denetoro. — La 
stultula espero malvenkis. La Malamiko trovis ĝin, kaj nun lia 
potenco plifortiĝas; li vidas eĉ niajn pensojn, kaj ĉio, kion li 
faras, estas ruiniga. Mi forsendis mian filon sendankan, 
nebenitan, en nenecesan danĝeron, kaj jen li kuŝas kun 
veneno en la vejnoj. Ne, ne, kio ajn eble nun okazos en la 
milito, ankaŭ mia linio finiĝas, falas eĉ la Domo de la 
Regantoj. Maleminentuloj regos la restaĵon de la popolo de 
la reĝoj de I' homoj, sinkaŝante en la montaro ĝis ĉiuj estos 
elpelitaj. 



Venis al la pordo homoj vokantaj la Mastron de la Urbo. 


— Ne, mi ne iros suben, — li diris. — Mi devas resti apud mia 
filo. Li eble parolos antaŭ la fino. Sed tiu proksimas. Sekvu 
kiun ajn vi volas, eĉ la Grizan Stultulon, kvankam lia espero 
malvenkis! Mi restos ĉi tie. 

Tiel okazis, ke Gandalfo ekkomandis la lastan defendon de la 
Ĉefurbo de Gondoro. Kien ajn li iris, la homaj koroj refortiĝis, 
kaj la flugilhavaj ombroj forpasis el la memoro. Senlace li 
paŝadis de Citadelo ĝis la Pordego, de la nordo ĝis la sudo 
sur la muroj; kaj kun li iris la princo de Dol Amroto en sia 
brila maŝkiraso. Ĉartiu kaj ties viroj plu sintenis kiel princoj 
en kiuj la raso de Numenoro restis senmakula, oni vidante 
ilin flustris: 

— Verŝajne la malnovaj rakontoj parolis veron; en la vejnoj 
de tiu popolo estas sango elfa, ĉar iam antaŭ longe la 
Nimrodela popolo loĝis en tiu lando. 

Kaj tiam kutime iu kantis en la malhelo kelkajn versojn de la 
kanto pri Nimrodela aŭ aliajn kantojn de la Valo Anduina el 
malaperintaj jaroj. 

Kaj tamen, kiam ili foriris, la ombroj denove ĉirkaŭis la 
homojn kaj iliaj koroj fridiĝis, kaj la kuraĝo de Gondoro velke 
cindriĝis. Kaj tiel malrapide ili forpasis el tago malhela je 
timoj en la mallumon de furioza nokto. Fajroj jam flamegis 
sen malhelpo en la unua cirklo de la Urbo, kaj la garnizono 
sur la ekstera muro estis jam multloke barita de retroiro. Sed 
la fideluloj restantaj tie ĉepostene estis malmultaj; la 
plimulto jam fuĝis tra la dua pordego. 

Fore malantaŭ la batalo, la Rivero estis rapide trapontita, kaj 
dum la tuta tago pli da soldatoj kaj armiloj transverŝiĝis. 
Finfine en mezo de la nokto atako komenciĝis. La avangardo 
trapasis la fajrotranĉeojn per multaj malrektaj padoj lasitaj 



inter ili. Oni iris antaŭen malzorgaj pri perditoj dum la 
avanco, ankoraŭ kunproksimaj kaj pelataj, en pafatingon de 
la pafarkistoj sur la muro. Sed efektive restis tie tro 
malmultaj por kaŭzi grandan malutilon, kvankam la 
fajrolumo vidigis multajn celindulojn por pafarkistoj tiel 
lertaj, kiel Gondoro iam prifieris. Tiam konstatante, ke la 
braveco de la Urbo estas jam terenbatita, la kaŝita 
Komandanto elmetis siajn fortojn. Malrapide la grandaj 
sieĝturoj, konstruitaj en Osgiliado, ruliĝis antaŭen tra la 
mallumo. 

Mesaĝistoj venis denove al la ĉambro en la Blanka Turego, 
kaj Grinĉjo enlasis ilin, ĉar ili urĝis. Denetoro forturnis 
malrapide sian kapon de la vizaĝo de Faramiro kaj silente 
rigardis ilin. 

— La unua cirklo de la Urbo brulas, mastro, — ili diris. 

— Kion vi ordonas? Vi daŭre estas la Mastro kaj Reganto. Ne 
ĉiu obeas Mitrandiron. Homoj fuĝas de sur la muroj kaj lasas 
ilin sendefendaj. 

— Kial? Kial la stultuloj fuĝas? — diris Denetoro. — Prefere 
bruliĝi frue ol malfrue, ĉar bruliĝi endas. Reiru al via fajrego! 
Kaj mi? Mi iros nun al mia sepulta fajro, Al mia sepulta fajro! 
Neniu tombo por Denetoro kaj Faramiro. Neniu tombo! Neniu 
longa malrapida mortodormo balzamite. Ni bruligos nin kiel 
paganaj reĝoj antaŭ ol la unua ŝipo alvelis ĉi tien el la 
Okcidento. La Okcidento malvenkis. Reiru kaj brulu. 

La mesaĝistoj sen riverenco kaj respondo returnis sin kaj 
forkuris. Tiam Denetoro stariĝis kaj liberigis la febran manon 
de Faramiro, kiun li antaŭe tenis. 

— Li brulas, jam brulas, — li diris malĝoje. — Lia domo 
diseriĝas. — Poste paŝinte mallaŭte al Grinĉjo, li 
subenrigardis al li kaj diris: 



— Adiaŭ! Adiaŭ, Peregrino, filo de Paladino! Via servado estis 
mallonga kaj nun proksimiĝas al fino. Mi liberigas vin el tiu 
malmulto, kiu restas. Iru nun kaj mortu laŭ maniero, kiu 
ŝajnas al vi preferinda. Kaj kune kun iu ajn, vi volas, eĉ tiu 
amiko, kies stulteco kondukis vin al tiu ĉi morto. Voku miajn 
servistojn kaj poste foriru. Adiaŭ! 

— Mi ne diros adiaŭ, mastro, — diris Grinĉjo genuante. Poste, 
subite hobiteca denove, li stariĝis kaj rigardis en la okulojn 
de la maljunulo. — Mi akceptos vian forpermeson, sinjoro, 
ĉar mi treege deziras kontakti Gandalfon. Sed li estas nenia 
stultulo; kaj mi ne pensos pri morto, ĝis li malesperos pri la 
vivo. Sed el mia voto kaj servado al vi mi ne volas liberiĝi, 
dum vi vivas. Kaj se ili venos finfine al la Citadelo, mi 
esperas ĉeesti kaj stari apud vi kaj meriti la armilojn, kiujn vi 
donis al mi. 

— Faru laŭvole, sinjoro duonulo, — diris Denetoro. — Sed 
mia vivo estas rompita. Voku miajn servistojn! 

Li returnis sin al Faramiro. 

Grinĉjo forlasis lin kaj vokis la servistojn, kaj tiuj venis: ses 
viroj el la domanaro, fortaj kaj belaj; tamen ili tremis pro la 
alvoko. Per kvieta voĉo Denetoro ordonis, ke ili metu 
varmajn kovrilojn sur la liton de Faramiro kaj levu ĝin. Tion ili 
faris, kaj levinte la liton, ili forportis ĝin el la ĉambro. 
Malrapide ili paŝis porĝeni la februlon laŭeble plej 
malmulte, kaj Denetoro apogante sin per bastono sekvis ilin; 
kaj la lasta iris Grinĉjo. 

Eksteren el la Blanka Turego ili marŝis, kvazaŭ al entombigo, 
eksteren en la mallumon, kie la suprependanta nubo estis 
sube lumigita je flagroj da malhela ruĝo. Kviete ili trapaŝis la 
grandan korton, kaj pro vorto de Denetoro ili haltis apud la 
Velkinta Arbo. 



Ĉio silentis, krom militrumoro en la suba Urbo, kaj ili aŭdis 
malĝojan gutadon de akvo el la mortaj branĉoj en la 
lageton. Poste ili pluiris tra la citadela pordo, kie la sentinelo 
gapis al ili mire kaj konsternite, kiam iii preterpasis. 
Turniĝante okcidenten ili venis finfine al pordo en la 
malantaŭa muro de la sesa cirklo. Tiu nomiĝis Fen Holeno, 
ĉar ĝi restis ĉiam fermita krom por entombigoj, kaj nur la 
Mastro de la Urbo rajtis iri tiun vojon, aŭ tiuj, kiuj portis la 
insignon de la tomboj kaj prizorgis la domojn de la mortintoj. 
Post la pordo la serpentuma vojo subiris laŭ multaj kurboj ĝis 
la malvasta tereno sub ombro de krutegaĵo Mindoluino, kie 
staris la domegoj de la mortintaj Reĝoj kaj de la Regantoj. 

Pordisto sidis en dometo apud la vojo, kaj kun timo en la 
okuloj li elvenis portante lanternon en la mano. Pro ordono 
de la Mastro li malŝlosis la pordon kaj silente retrosvingis 
ĝin; kaj ili trapasis, preninte el lia mano la lanternon. Estis 
mallume sur la grimpa vojo inter antikvaj muroj kaj 
multpilastraj balustradoj baŭmantaj en la svingiĝantaj 
lanternoradioj. Iliaj malrapidaj piedoj eĥis, dum ili marŝis 
suben, suben, ĝisfine ili atingis la Silentan Straton, Rat 
Dineno, inter palaj kupoloj kaj vakaj haloj kaj bildoj de 
homoj delonge mortintaj; kaj ili eniris la Domon de la 
Regantoj kaj demetis sian ŝarĝon. 

Tie Grinĉjo, maltrankvile ĉirkaŭrigardante, vidis, ke li 
troviĝas en larĝa volbita ĉambro, kvazaŭ drapirita per la 
ombregoj, kiujn la eta lanterno ĵetis sur ĝiajn vualitajn 
murojn. Kaj malklare vidiĝis multaj tablovicoj, ĉizitaj el 
marmoro; kaj sur ĉiu tablo kuŝis figuro dormanta, kun 
kunfalditaj manoj kaj la kapo apogita per ŝtonkuseno. Sed 
unu tablo proksima staris larĝa kaj senkorpa. Surtiun pro 
signo de Denetoro ili kuŝigis Faramiron kaj ties patron unu 
apud alia, kaj kovris ilin per unusola kovrilo kaj poste staris 
kun la klinitaj kapoj kvazaŭ funebrantoj apud mortolito. 

Poste Denetoro parolis mallaŭte. 



— Ĉi tie ni atendos. Sed ne alvoku la balzamistojn. Alportu al 
ni lignon rapidbrulan kaj metu ĝin ĉirkaŭ ni kaj sube; kaj 
verŝu surĝin oleon. Kaj kiam mi ordonos, enŝovu torĉon. 

Faru tion kaj ne plu alparolu min. Adiaŭ! 

— Laŭ via permeso, mastro! — diris Grinĉjo kaj turnis sin kaj 
fuĝis terurite el tiu morteca domo. 

“Kompatinda Faramiro! — li pensis. — Necesas trovi 
Gandalfon. Kompatinda Faramiro! Tre verŝajne li pli bezonas 
medicinon ol larmojn. Ho, kie mi trovu Gandalfon? En mezo 
de r aferoj, supozeble, sed al li mankos tempo dediĉota al 
mortantoj aŭ frenezuloj”. 

Ĉeporde li turnis sin al unu el la servistoj, kiuj sentinelis tie. 

— Via mastro ne estas normala, — li diris. — Malrapidu! 

Portu neniom da fajro al tiu ĉi loko, dum Faramiro vivas! Faru 
nenion, ĝis venos Gandalfo! 

— Kiu regas en Minaso Tirit? — la homo respondis. — Ĉu 
Mastro Denetoro aŭ la Griza Vagulo? 

— La Griza Vagulo aŭ neniu, ŝajnas, — diris Grinĉjo kaj 
rekuris supren laŭ la serpentuma vojo tiel rapide kiel povis 
porti lin liaj kruroj, preter la mirigita pordisto, eksteren tra la 
pordo, kaj plu, ĝis li proksimiĝis al la pordo de la Citadelo. La 
sentinelo alvokis lin, kaj li rekonis la voĉon de Beregondo. 

— Kien vi kuras, mastro Peregrino? — li ekkriis. 

— Portrovi Mitrandiron. 

— La komisioj de la Mastro urĝas kaj devus ne esti 
malhelpataj de mi, — diris Beregondo, — sed diru al mi 
rapide, se vi rajtas: kio okazas? Kien iris mia Mastro? Mi ĵus 



ekdeĵoris, sed mi aŭdis, ke li pasis al la Fermita Pordo, kaj 
homoj portis antaŭ U Faramiron. 

— Jes, — diris Grinĉjo, — al la Silenta Strato. Beregondo 
klinis sian kapon por kaŝi larmojn. 

— Oni diris, ke li mortas, — li ĝemspiris, — kaj jam li mortis. 

— Ne, — diris Grinĉjo, — ankoraŭ ne. Kaj eĉ nun eblas 
malhelpi lian morton, mi opinias. Sed la Mastro de la Urbo, 
Beregondo, malvenkis antaŭ ol malvenkis lia urbo. Li estas 
envultita kaj danĝera. — Rapide li sciigis al Beregondo la 
strangajn vortojn kaj farojn de Denetoro. — Mi devas tuj trovi 
Gandalfon. 

— Do vi devos subeniri al la batalo. 

— Mi scias. La Mastro forpermesis min. Sed, Beregondo, se vi 
povas, faru ion por malhelpi, ke okazu io terura. 

— La Mastro ne permesas al portantoj de la nigro kaj arĝento 
forlasi sian postenon ajnmotive, krom pro lia propra ordono. 

— Nu, vi devos elekti inter ordonoj kaj la vivo de Faramiro, 

— diris Grinĉjo. — Kaj rilate la ordonojn, mi opinias, ke vi 
havas frenezulon pritraktotan, ne mastron. Mi devas kuri. Mi 
revenos, se mi povos. 

Li plukuris suben, suben al la ekstera urbo. Homoj fuĝantaj 
de la brulado pasis lin, kaj kelkaj vidinte lian livreon turniĝis 
kaj kriis, sed li malatentis. Finfine li trapasis la duan pordon, 
post kiu impetis supren inter la muroj grandaj fajroj. Tamen 
ĉio ŝajnis strange silenta. Aŭdiĝis neniuj bruoj, nek 
batalkrioj, nek armilaj klakadoj. Tiam subite aŭdiĝis terura 
krio kaj sentiĝis forta skuo, kaj profunda eĥanta muĝo. 
Devigante sin antaŭen kontraŭ blovo el timo kaj teruriĝo, 
kiu skuis lin preskaŭ surgenuen, Grinĉjo ĉirkaŭiris angulon 



kiu malfermiĝis al la larĝa placo malantaŭ la Urba Pordego. 

Li haltis abrupte. Li jam trovis Gandalfon, sed li kuntiriĝis, 
kaŭrante en ombro. 

Ekde la noktomezo la granda atako daŭris. Tamburoj 
tondregis. Norde kaj sude trupo post trupo de la malamikoj 
sturmis la murojn. Venis bestegoj, kiel moviĝantaj domoj en 
la ruĝa kaj intermita lumo, la mumakoj de Harado, kiuj trenis 
tra la vojetoj inter la fajroj enormajn turojn kaj maŝinojn. 
Tamen ilia Komandanto ne multe zorgis pri tio, kion ili faris, 
aŭ kiom el ili estis mortigitaj: ilia celo estis nur provi la 
forton de la defendado kaj plenokupi multloke la soldatojn 
de Gondoro. Guste kontraŭ la Pordegon li direktos sian 
plejan pezon. Malgraŭ ĝia fortiko, konstruita el ŝtalo kaj fero 
kaj gardita perturoj kaj bastionoj el nevenkebla ŝtono, ĝi 
estis la ŝlosilo, la plej malforta loko en tiu alta kaj 
nepenetrebla muro. 

La tamburoj ektondris pli laŭte. Fajroj suprensaltis. Grandaj 
maŝinoj rampis trans la batalkampon; kaj en la mezo estis 
ramego, arbege granda, centfutojn longa, svingiĝanta sur 
potencaj ĉenoj. Longe oni forĝis ĝin en la mallumaj forĝejoj 
de Mordoro, kaj ĝia hida kapo, fandita el nigra ŝtalo, estis 
forme simila al malsata lupo; sur ĝi kuŝis ruinigaj envultoj. 
Oni nomis ĝin Grondo, memore pri la Martelo de la 
Submondo en la pratempo. Trenis ĝin grandaj bestoj, orkoj 
ĉirkaŭis ĝin, kaj malantaŭe marŝis montaj troloj por manipuli 
ĝin. 

Sed ĉirkaŭ la Pordego rezistado ankoraŭ bravis, kaj tie la 
kavaliroj el Dol Amroto kaj la plej kuraĝaj el la garnizono 
staris lastpostene. Sagoj kaj sagetoj falis dense; sieĝturoj 
krakfalis aŭ subite ekflamis kvazaŭ torĉoj. Antaŭ la muroj 
ambaŭflanke de la Pordego la teron kovris ruinaĵoj kaj 
kadavroj de la mortigitoj; tamen pelitaj kvazaŭ freneze ĉiam 
pli kaj pli alvenis. 



Grondo rampis plu. Fajro ne povis difekti ĝian ŝelon; kaj 
kvankam iu el la bestegoj, kiuj portis ĝin, jen kaj jen 
freneziĝis kaj vaste dispremis la nenombreblajn orkojn, kiuj 
gardis ĝin, iliaj korpoj estis forĵetataj de la vojo kaj aliaj 
prenis ilian lokon. 

Grondo rampis plu. La tamburoj sovaĝe tondregis. Sur la 
montetoj da mortigitoj subite aperis hida figuro: rajdanto, 
alta, kapuĉita, mantelita en nigro. Malrapide, tramplante la 
falintojn, li rajdis plu, ne atentante sagojn. Li haltis kaj levis 
longan palan glavon. Kaj kiam li faris tion, granda timo trafis 
ĉiujn, tiel defendantojn, kiel malamikojn, kaj la manoj de la 
homoj kurbiĝis al iliaj flankoj, kaj neniu pafarko sonoris. 
Momente ĉio senmoviĝis. 

La tamburoj tondregis kaj klakis. Larĝimpete Grondo estis 
ĵetita antaŭen pergrandegaj manoj. Gi atingis la Pordegon. 
Ĝi svingiĝis. Profunda bruego ruliĝis tra la Urbo kiel tondro 
impetanta en la nuboj. Sed la fera pordego kaj ŝtalaj fostoj 
eltenis la bategon. 

Tiam la Nigra Komandanto stariĝis en la piedingoj kaj laŭte 
kriis perterura voĉo, parolante en iu forgesita lingvo, vortojn 
potencajn kaj timigajn, indajn porŝiri tiel korojn kiel ŝtonojn. 

Trifoje li kriis. Trifoje la ramego bruis, kaj subite pro la lasta 
bato la Pordego de Gondoro rompiĝis. Kvazaŭ trafite de iu 
eksplodiga sorĉo ĝi disbatiĝis: vidiĝis flagrego de brula 
fulmo, kaj la pordego falegis frakasite al la tero. 

Enrajdis la estro de la nazguloj. Kiel granda nigra figuro 
antaŭ la fajroj malantaŭe li baŭmis, kreskinta je vasta 
minaco senesperiga. Enrajdis la estro de la nazguloj sub la 
arkaĵon, tra kiu ĝis tiam pasis neniu malamiko, kaj fuĝis ĉiuj 
antaŭ lia vido. 



Ĉiuj krom unu. Tie atendante, silenta kaj senmova en la 
spaco antaŭ la Pordego, sidis Gandalfo sur Ombrofakso: 
Ombrofakso, la sola inter la ĉevaloj de la tero toleris la 
teruron, nemoviĝante, firma kiel ĉizita skulptaĵo en Rat 
Dineno. 


— Vi ne povas eniri ĉi tien, — diris Gandalfo, kaj la ombrego 
haltis. — Reiru al la abismo pretigita porvi! Reiru! Falu en la 
neniecon, kiu atendasvin kaj vian Mastron! Iru! 

La Nigra Rajdanto ĵetis malantaŭen sian kapuĉon, kaj jen! li 
havis reĝecan kronon; kaj tamen sur neniu videbla kapo ĝi 
estis metita. La ruĝaj fajroj brilis interĝi kaj la mantelitaj 
ŝultroj vastaj kaj malhelaj. El la buŝo nevidebla venis 
morteca ridado. 

— Maljuna stultulo! — li diris. — Maljuna stultulo! Venis mia 
horo. Ĉu vi ne rekonas la morton, kiam vi vidas ĝin? Mortu 
jam kaj malbenu vane! 

Dirinte tion li levis alte sian glavon, kaj flamoj trakuris la 
klingon. 

Gandalfo ne moviĝis. Kaj ĝuste tiumomente aŭdiĝis 
malproksime en iu korto de la Urbo kokeriko de koko. Kriĉe 
kaj klare ĝi kokerikis, ignorante sorĉadon kaj militon, 
bonvenigante la matenon, kiu sur la ĉielo forsupre super la 
ombroj de morto venadis kun la aŭroro. 

Kaj kvazaŭ responde aŭdiĝis en foro alia sono. Kornoj, 
kornoj, kornoj. En la flankoj de malluma Mindoluino ili 
malklare reehis. Grandaj kornoj de la nordo sovaĝe sonoris. 
Rohano finfine venis. 



5 


La rajdado de la rohananoj 

Estis mallume, kaj Gaja povis vidi nenion, dum li kuŝis sur la 
tero volvite en lankovrilo; tamen kvankam la nokto estis 
senaera kaj senventa, ĉie ĉirkaŭe arboj suspiris mallaŭte. Li 
levis sian kapon. Tiam li aŭdis denove tion: sonon kvazaŭ de 
sordinitaj tamburoj en la arbarkovritaj montetoj kaj 
montoŝtupoj. La tamburado subite ĉesis kaj rekomenciĝis ĉe 
iu alia punkto, jen pli proksima, jen pli fora. Li scivolis, ĉu la 
gardantoj aŭdis tion. 

Tiujn li ne povis vidi, sed li sciis, ke ĉie ĉirkaŭe estis trupoj 
de la rohananoj. Li povisflari la ĉevalojn en la mallumo, kaj 
povis aŭdi ties ekmoviĝojn kaj mallaŭtan hufbatadon sur la 
pinpingla tero. La armeo bivakis en la pinarbaro, kiu densiĝis 
ĉirkaŭ la signalfajro de Ejlenaĥo, alta monteto elstaranta de 
la longaj firstoj de la arbaro Druadano, kiu apudis la grandan 
vojon en orienta Anorieno. 

Malgraŭ lacego Gaja ne povis ekdormi. Li jam rajdis dum 
kvar sinsekvaj tagoj, kaj la ĉiamprofundiĝanta morno 
malrapide pezis sur lian koron. Li komencis sin demandi, kial 
li tiom entuziasmis pri la kuniro, dum al li estis proponitaj 
ĉiaj senkulpigoj, eĉ ordono de la estro, ke li postrestu. Li 
demandis sin ankaŭ, ĉu la maljuna reĝo estos kolera, se li 
ekscios, ke lia ordono estas malobeita. Probable, ne. Ŝajne 
Dernkasko iel interkonsentis kun Elfhelmo, la marŝalo de la 
eoredo, en kiu ili rajdis. Li kaj liaj viroj ŝajnigis ne rimarki 
Gajan, se tiu alparolis. Li estis kvazaŭ plia pakaĵo portata de 
Dernkasko. Ankaŭ Dernkasko havigis neniom da konsolo: li 
malofte eĉ vorton parolis. Gaja sentis sin malgranda, 
nedezirata kaj sola. La tempo estis zorgoplena, kaj la armeo 
en danĝero. Gi troviĝis je malpli ol unutaga rajdado de la 



eksteraj muroj de MinasoTirit, kiuj ĉirkaŭis la urban terenon. 
Skoltoj estis senditaj antaŭen. luj ne revenis. Aliaj haste 
reveninte raportis, ke la vojo estas forte barita kontraŭ ili. 
Amaso el la malamikoj bivakis sur ĝi, tri mejlojn okcidente 
de Amono Din, kaj iu soldataro jam peliĝis laŭ la vojo kaj 
estis ne pli ol tri leŭgojn for. Orkoj vagadis sur la montoj kaj 
en la arbaroj apud la vojo. La reĝo kaj Eomero interkonsiliĝis 
dum la noktaj vaĉoj. 

Gaja deziris alparoloton, kaj li pensis pri Grinĉjo. Sed tio nur 
plifortigis lian maltrankvilon. Kompatinda Grinĉjo, enfermita 
en granda ŝtona urbo, sola kaj timoplena. Gaja sopiris esti 
alta rajdanto kiel Eomero kaj povi sonorigi kornon aŭ simile 
kaj iri galope al lia savo. Li eksidis, aŭskultante la tamburojn, 
kiuj denove pulsadis, jam pli proksime. Baldaŭ li aŭdis 
mallaŭtajn voĉojn kaj ekvidis malbrilajn duonvualitajn 
lanternojn pasantaj tra la arboj. Viroj proksimaj komencis 
moviĝi malcerte en la mallumo. 

Alta figuro aperis kaj stumblis kontraŭ li, sakrante pri la 
arbradikoj. Li rekonis la voĉon de Elfhelmo, la estro de la 
trupo, kun kiu li rajdis. 

— Mi ne estas arbradiko, sinjoro, — li diris, — sed kontuzita 
hobito. Kompense bonvolu sciigi al mi, kio elpaŝas. 

— Ĉio ajn kio kapablas tion fari en tiu ĉi diabla senlumo, 

— respondis Elfhelmo. — Sed mia estro sendis ordonon, ke ni 
devas teni nin pretaj: eble venos ordonoj pri subita 
translokiĝo. 

— Ĉu do la malamikoj venas? — demandis Gaja netrankvile. 

— Ĉu estas iliaj tamburoj? Mi komencis supozi, ke mi imagas 
ilin, ĉar neniu alia ŝajne atentis ilin. 

— Ne, ne, — diris Elfhelmo, — la malamikoj estas sur la vojo, 
ne en la montaro. Vi aŭdas la vozojn, la sovaĝulojn de I' 



arbaroj: tiamaniere ili interparolas je distanco. Ili plu hantas 
la arbaron Druadano, laŭdire. Restaĵoj el epoko pli praa ili 
estas, vivante malmultnombre kaj sekrete, sovaĝaj kaj 
singardaj kiel la bestoj. Ili ne iras militen kun Gondoro aŭ 
Markio; sed nun ilin ĉagrenas la mallumo kaj alveno de la 
orkoj: ili timas, ke la Mallumaj Jaroj eble revenas, kio ŝajnas 
sufiĉe probabla. Ni estu dankemaj, ke ne nin iii ĉasas: ĉar ili 
uzas venenajn sagojn, oni diras, kaj ili estas senkompare 
lertaj pri arbarumado. Sed ili proponis sian servadon al 
Teodeno. Guste nun unu el iliaj ĉefoj estas kondukata al la 
reĝo. Tie videblas la lumoj. Tiom mi aŭdis, sed nenion pli. Kaj 
nun mi devas okupiĝi pri la ordonoj de mia estro. 

Li malaperis en la ombrojn. Al Gaja ne plaĉis tiu parolado pri 
sovaĝuloj kaj venenaj sagoj, sed tute aparte de tio granda 
timego premis lin. Atendado estis netolerebla. Li sopiris scii, 
kio estas okazonta. Li stariĝis kaj baldaŭ marŝis singarde, 
sekvante la lastan lanternon antaŭ ol ĝi malaperis inter la 
arboj. 

Baldaŭ li venis al aperta loko, kie malgranda tendo estis 
starigita sub granda arbo por la reĝo. Lanternego supre 
ŝirmita pendis de branĉo kaj dismetis sube palan 
lumocirklon. Tie sidis Teodeno kaj Eomero, kaj antaŭ ili sur la 
tero sidis stranga stumpa virformo, nodoza kiel malnova 
ŝtono, kaj la haroj de ties maldensa barbo dissterniĝis sur lia 
bulba mentono kiel seka musko. Li estis kurtkrura kaj 
grasbraka, dika kaj stumpa, vestita nur per herbo ĉirkaŭ la 
talio. Gaja sentis, ke jam pli frue li vidis lin ie, kaj subite li 
memoris la Pukel-homojn en Dunharo. Jen estis vivigita unu 
el tiuj malnovaj skulptaĵoj, aŭ eble kreaĵo rase deveninta 
dum senfinaj jaroj de la modeloj, uzitaj de la forgesitaj 
metiistoj antaŭlonge. 

Estis silento, dum Gaja rampis pli proksimen, kaj poste la 
sovaĝulo ekparolis, verŝajne responde al iu demando. Lia 



voĉo estis profunda kaj guturala, tamen surprize al Gaja li 
parolis la Komunan Lingvon, kvankam hezite, kaj enmiksiĝis 
vortoj krudaj. 

— Ne, patro de ĉevalrajdantoj, — li diris, — ni ne batalas. 
Nurĉasas. Mortigas gorgunojn en arbaro, malamegas 
orkpopolon. Ankaŭ vi malamegas gorgunojn. Ni helpos 
laŭeble. Sovaĝuloj havas orelojn longajn kaj okulojn longajn; 
konas ĉiujn padojn. Sovaĝuloj vivis ĉi tie antaŭ ol 
Ŝtondomoj; antaŭ ol Altuloj venis supren el Akvo. 

— Sed ni bezonas helpon en batalo, — diris Eomero. — Kiel 
helpos nin vi kaj via popolo? 

— Alportos sciigojn, — diris la sovaĝulo. — Ni rigardos de sur 
montoj. Ni grimpos montegon kaj subenrigardos. Ŝtonurbo 
estas fermita. Fajro brulas tie ekstere; jam ankaŭ interne. Vi 
volas veni tien, ĉu? Do vi devos rapidi. Sed gorgunoj kaj 
homoj el malproksimo, — li gestis per mallonga nodoza 
brako orienten, — sidas sur ĉevalvojo. Tre multaj, pli ol 
ĉevalrajdantoj. 

— Kiel vi scias tion? — diris Eomero. 

La plata vizaĝo kaj malhelaj okuloj de la maljunulo indikis 
nenion, sed lia voĉo estis senplezure malafabla. 

— Sovaĝuloj estas liberaj, sed ne infanecaj, — li respondis. 

— Mi estas granda gvidanto, Gan-Buri-Gano. Mi kalkulas 
multajn aferojn: stelojn sur ĉielo, foliojn sur arboj, homojn en 
mallumo. Vi havas dudekon da dudekoj kalkulitan dekoble 
kaj kvinoble. Ili havas pli. Batalego, kaj kiu venkos? Kaj 
multe pli ĉirkaŭmarŝas la murojn de ŝtondomoj. 

— Ve! Li parolas elstare sagace, — diris Teodeno. — Kaj niaj 
skoltoj diras, ke ili dismetis tranĉeojn kaj fostojn trans la 
vojon. Ni ne povos forviŝi ilin per subita sturmo. 



— Kaj tamen necesas urĝa hasto, — diris Eomero. 

— Mundburgo brulas! 

— Permesu, ke Gan-Buri-Gano finparolu! — diris la sovaĝulo. 

— Pli ol unu vojon li konas. Li kondukos vin laŭ pado kie ne 
troviĝas truoj, neniuj gorgunoj marŝas, nurSovaĝuloj kaj 
bestoj. Multaj padoj estis kreitaj kiam ŝtondomuloj pli fortis. 
Ili tranĉis montojn kiel ĉasistoj tranĉas bestviandon. 
Sovaĝuloj pensas, ke ili manĝis ŝtonojn por sin nutri. Ili 
trairis Druadanon al Rimono kun grandaj furgonoj. Ne plu ili 
iras. Pado estas forgesita, sed ne de la Sovaĝuloj. Trans la 
monton kaj malantaŭ monto ĝi kuŝas plu sub herboj kaj 
arboj, tie malantaŭ Rimono kaj suben ĝis Dino, kaj fine 
denove al rajdista vojo. Sovaĝuloj montros al vi tiun padon. 
Poste vi mortigos gorgunojn kaj forpelos fian malhelon per 
hela fero, kaj Sovaĝuloj povos ekdormi denove en la sovaĝaj 
arbaroj. 

Eomero kaj la reĝo kunparolis en sia propra lingvo. Finfine 
Teodeno sin turnis al la sovaĝulo. 

— Ni akceptos vian proponon, — li diris. — Ĉar, kvankam ni 
postlasos amason da malamikoj, kiel gravas? Se la Ŝtonurbo 
malvenkos, al ni tiam ne eblos reiro. Se ĝi estos savita, tiam 
la orkarmeo estos izolita. Se vi estos fidela, Gan-Buri-Gano, 
tiam ni riĉe kompensos vin, kaj por ĉiam vi posedos la 
amikecon de Markio. 

— Mortintoj ne amikas al vivantoj kaj donas al ili neniom da 
donacoj, — diris la sovaĝulo. — Sed se vi vivos post la 
mallumo, tiam lasu la Sovaĝulojn neĝenataj en la arbaro kaj 
ne ĉasu ilin kvazaŭ bestojn plu. Gan-Buri-Gano ne gvidos 
vin en kaptilon. Li iros mem kun la patro de ĉevalrajdantoj, 
kaj se li misgvidos vin, vi lin mortigos. 


— Estu tiel! — diris Teodeno. 



— Kiom longe necesos preterpasi la malamikojn kaj reveni al 
la vojo? — demandis Eomero. — Ni devos iri marŝtakte, se vi 
gvidos nin; kaj mi ne dubas, ke la vojo estas mallarĝa. 

— Sovaĝuloj rapide paŝas, — diris Gano. — Vojo larĝas sufiĉe 
por kvar ĉevaloj tie en Ŝtonfurgona Valo, — li gestis suden 
per la mano, — sed mallarĝa komence kaj fine. Sovaĝulo 
povus marŝi de ĉi tie ĝis Dino inter sunleviĝo kaj tagmezo. 

— Do ni devas kalkuli minimume sep horojn por la 
avangardo, — diris Eomero; — sed ni devas supozi prefere 
iajn dek horojn por la tuto. Neantaŭviditaj okazaĵoj eble 
malhelpos nin, kaj se nia armeo estos disspacigita, necesos 
longa tempo por reordigi ĝin, kiam ni eliros el la montaro. 
Kioma horo nun estas? 

— Kiu scias? — diris Teodeno. — Nun komplete noktas. 

— Estas komplete mallume, sed ne komplete nokte, — diris 
Gano. 

— Kiam venas la suno, ni sentas ĝin, eĉ kiam ĝi estas kaŝita. 
Jam ĝi grimpas super la Orientajn Montojn. Malfermiĝas la 
tago sur la ĉielkampoj. 

— Do ni devas ekvojaĝi kiel eble plej baldaŭ, — diris 
Eomero. — Eĉ tiel ni ne rajtas esperi pri helpo al Gondoro 
hodiaŭ. 

Gaja ne atendis por aŭdi pli, sed forglitis por pretiĝi antaŭ 
alvoko ekmarŝi. Jen estis la lasta stadio antaŭ batalo. Al li ne 
ŝajnis probable, ke multaj el ili travivos ĝin. Sed li pensis pri 
Grinĉjo kaj la flamoj en Minaso Tirit, kaj li sufokis sian 
propran antaŭtimon. 

Tiutage ĉio iris glate, kaj ili nenion vidis nek aŭdis rilate 
malamikojn, kiuj atendis porembuski ilin. La sovaĝuloj 



dismetis ŝirmaĵon da singardaj ĉasistoj, tiel ke neniu orko aŭ 
vaganta spiono eksciu pri la moviĝado en la montaro. La 
lumo eĉ pli malfortiĝis, dum ili proksimiĝis al la sieĝata urbo, 
kaj la rajdistoj pasis longspalire kiel malhelaj ombroj de 
homoj kaj ĉevaloj. Ĉiun trupon gvidis sovaĝula arbaristo; sed 
maljuna Gano marŝis apud la reĝo. La komenco estis malpli 
rapida, ol oni esperis, ĉar necesis tempo por ke la rajdistoj, 
marŝante kaj kondukante siajn ĉevalojn, trovu padojn tra la 
dense arbkovritaj firstoj malantaŭ sia tendaro kaj suben en 
la kaŝitan Ŝtonfurgonan Valon. Estisfrue posttagmeze, kiam 
la avangardo alvenis larĝajn grizajn densejojn etendiĝantaj 
post la orientan flankon de Amono Din, kaj maskantaj larĝan 
breĉon en la montolinio, kiu etendiĝis orienten kaj 
okcidenten de Nardolo ĝis Dino. Tra la breĉo la forgesita 
furgonvojo antaŭ longe subeniris, reen al la ĉefa ĉevalvojo el 
la Urbo tra Anorieno; sed jam dum multaj homvivoj arboj 
libere pritraktis ĝin, kaj ĝi malaperis, frakasita kaj 
entombigita sub la folioj de sennombraj jaroj. Sed la 
densejoj proponis al la rajdistoj ties lastan esperon pri 
ŝirmado antaŭ ol ili iros en senkaŝan batalon; ĉar post ili 
kuŝis la vojo kaj la ebenaĵoj de Anduino, dum oriente kaj 
sude la deklivoj estis nudaj kaj rokecaj, dum la torditaj 
montetoj kunpremiĝis kaj supreniris, bastiono post bastiono, 
al la granda masivo kaj ŝultroj de Mindoluino. 

La unua trupo estis haltigita kaj kiam la sekvantoj spaliris 
supren el la trogo de la ŝtonfurgona Valo, ili dismetiĝis kaj 
pasis al bivakejoj sub la grizaj arboj. La reĝo alvokis la 
komandantojn al konsiliĝo, Eomero dissendis skoltojn por 
spioni la vojon; sed maljuna Gano skuis sian kapon. 

— Ne bone sendi rajdistojn, — li diris. — Sovaĝuloj jam vidis 
ĉion videblan en la malutila aero. Ili venos baldaŭ por paroli 
al mi ĉi tie. 



La komandantoj venis; kaj poste el inter arboj singarde 
alŝteliĝis aliaj pukel-figuroj tiel similaj al maljuna Gano, ke 
Gaja apenaŭ povis disdistingi ilin. Ili parolis al Gano en 
stranga gorĝsona lingvo. 

Baldaŭ Gano turnis sin al la reĝo. 

— Sovaĝuloj diras multajn aferojn, — li diris. — Unue, estu 
singardaj! Daŭre multaj homoj en bivakejo post Dino, je 
unuhora marŝado tiudirekte, — li svingis sian brakon 
okcidenten al la nigra signalfajro. — Sed neniu videbla inter 
ĉi tie kaj novaj muroj de Ŝtonpopolo. Multaj okupiĝas tie. 
Muroj staras ne plu: gorgunoj faligis ilin pertertondro kaj per 
klaboj el nigra fero. lii estas sensuspektaj kaj ne 
ĉirkaŭrigardas. Ili supozas, ke iliaj amikoj sentinelas ĉiujn 
vojojn! 

Dirinte tion la maljuna Gano eligis strangan gargarsonon, kaj 
ŝajne li ridis. 

— Bona novaĵo! — kriis Eomero. — Eĉ en tiu ĉi malhelo 
espero denove brilas. La lertaĵoj de nia Malamiko ofte servas 
nin spite al li. La damninda mallumo mem estis mantelo por 
ni. Kaj nun, avidante detrui Gondoron kaj deĵeti ĝin 
ŝtonpostŝtone, liaj orkoj forigis mian plej grandan timon. La 
ekstera muro estus daŭra baraĵo kontraŭ ni. Sed jam ni 
povos trasturmi ĝin — se ni iam povos atingi tiel proksimen. 

— Denove mi dankas vin, Gan-Buri-Gano de I' arbaro, — diris 
Teodeno. — Bona fortuno akompanu vin pro viaj informoj kaj 
konsiloj! 

— Mortigu gorgunojn! Mortigu orkan popolon! Neniuj aliaj 
vortoj plaĉas al la Sovaĝuloj, — respondis Gano. — Forpelu 
fetoran aeron kaj mallumon per hela feraĵo! 



— Porfari tion ni longe rajdadis, — diris la reĝo, — kaj ni 
klopodos pri tio. Sed kion ni plenumos, tion nur morgaŭo 
montros. 

Gan-Buri-Gano kaŭris kaj tuŝis la teron persia korneca 
frunto kiel signon de adiaŭo. Poste li stariĝis kvazaŭ por 
foriri. Sed subite li haltis rigardante supren, kvazaŭ 
surprizita arbara besteto snufanta fremdan aeron. Lumo 
ekaperis en liaj okuloj. 

— Vento ŝanĝiĝas! — li kriis, kaj tuj, palpebrumrapide, aŭ 
tiel ŝajnis, li kaj liaj kunuloj malaperis en la malhelejon, 
neniam denove vidotaj de iu ajn rohana rajdisto. Post 
nelonge en la orienta malproksimo denove pulsadis la 
mallaŭtaj tamburoj. Tamen al neniu koro en la tuta armeo 
venis timo, ke la sovaĝuloj malfidelas, kiel ajn ili aspektis 
strangaj kaj nebelaj. 

— Plia gvidado ne necesas por ni, — diris Elfhelmo; — ĉar en 
la armeo estas rajdistoj, kiuj subenrajdis al Mundburgo dum 
tagoj de paco. Inkluzive de mi. Kiam ni alvenos la vojon, ĝi 
devios suden, kaj kuŝos antaŭ ni ankoraŭ sep leŭgoj antaŭ ol 
ni atingos la muron de la urba tereno. Laŭ la plejparto de tiu 
vojo troviĝas multe da herbo ambaŭflanke. Per tiu etendaĵo 
la mesaĝistoj de Gondoro antaŭvidis progresi plej rapide. Ni 
povos rajdi surĝi rapide kaj sen granda bruo. 

— Do tial ke antaŭ ni estas danĝeraj faroj, kaj ni bezonos 
nian tutan forton, — diris Eomero, — mi konsilas, ke ni nun 
ripozu kaj ekiru de ĉi tie dumnokte, kaj tiel kalkulu nian 
ekiron, ke ni alvenu la kampojn, kiam la morgaŭo estos 
maksimume hela, aŭ kiam nia estro signalos. 


La reĝo konsentis pri tio, kaj la komandantoj foriris. Sed 
baldaŭ Elfhelmo revenis. 



— La skoltoj trovis nenion raportendan post la griza arbaro, 
moŝto, — li diris, — krom nur du virojn mortintajn kaj du 
mortajn ĉevalojn. 

— Nu? — diris Eomero. — Kial gravas? 

— Tial, moŝto: ili estis mesaĝistoj de Gondoro; Hirgono estis 
unu el ili, eble. Nu, lia mano plu tenis la Ruĝan Sagon, sed 
lia kapo estis forhakita. Kaj kromejeno: laŭ la postsignoj 
ŝajnas, ke ili fuĝis okcidenten, kiam ili pereis. Laŭ mia 
interpreto, ili trovis la malamikojn jam sur la ekstera muro, 
aŭ tiun atakantaj, kiam ili revenis; kaj tio nepre okazis antaŭ 
du noktoj, se ili uzis laŭ sia kutimo freŝajn ĉevalojn el la 
stafetaj stacioj. Ili ne povis atingi la Urbon kaj returniĝis. 

— Ve! — diris Teodeno. — Sekve Denetoro ne ricevis 
informojn pri nia rajdado kaj malesperos pri nia alveno. 

— Neceso prokraston ne toleras, tamen pli bone estas 
malfrue ol neniam, — diris Eomero. — Kaj eble en la nuna 
epoko tiu malnova proverbo pruviĝos pli trafa ol iam antaŭe, 
de kiam la homoj parolas buŝe. 

Estis nokte. Ambaŭflanke de la vojo la armeo de Rohano 
moviĝis silente. Nun la vojo ĉirkaŭante la limojn de 
Mindoluino turniĝis suden. Malproksime kaj preskaŭ rekte 
antaŭe vidiĝis ruĝa ardo sub la nigra ĉielo kaj la flankoj de la 
montego baŭmis malhele antaŭ ĝi. Ili proksimiĝis al Ramaso 
de Pelenoro, sed ankoraŭ ne tagiĝis. 

La reĝo rajdis meze de la plej antaŭa trupo, kun sia 
domanaro ĉirkaŭe. La eoredo de Elfhelmo sekvis; kaj nun 
Gaja rimarkis, ke Dernkasko rezignis sian lokon kaj en la 
mallumo moviĝis seninterrompe antaŭen, ĝis fine li rajdis 
ĝuste malantaŭ la reĝa gardistaro. Okazis haltigo. Gaja aŭdis 
voĉojn antaŭe, kiuj mallaŭte interparolis. Revenis skoltoj, 
kiuj riskis antaŭen preskaŭ ĝis la muro. Ili alvenis la reĝon. 



— Troviĝas grandaj fajroj, moŝto, — diris unu el ili. — La 
Urbon ĉirkaŭringas fajro, kaj la kampo plenplenas de 
malamikoj. Sed ĉiuj ŝajnas direktitaj al la atako. Laŭ mia plej 
preciza takso malmultaj restas sur la ekstera muro, kaj tiuj 
malatentas, okupate pri detruado. 

— Ĉu vi memoras la vortojn de la sovaĝulo, mastro? — diris 
alia skolto. — Dumpace mi loĝas sur aperta montetaro. 
Vidfaro estas mia nomo, kaj ankaŭ al mi la aero portas 
mesaĝojn. Jam la vento turniĝas. Venas spiro el la sudo; en 
ĝi estas marodoro, kvankam malforta. La mateno alportos 
novajn aferojn. Super la fumo estos aŭrore, kiam vi trapasos 
la muron. 

— Se vi parolas verece, Vidfaro, vivu post tiu ĉi tago dum 
jaroj da benateco! — diris Teodeno. Li sin turnis al siaj 
proksimaj domanoj, kaj li parolis nun per klara voĉo tiel, ke 
ankaŭ multaj rajdistoj en la unua eoredo aŭdis lin: 

— Jam venis la horo, rajdistoj de Markio, filoj de Eorlo! Antaŭ 
vi estas malamikoj kaj fajro, kaj fore malantaŭe estas viaj 
hejmoj. Tamen malgraŭ tio, ke vi batalos surfremda kampo, 
la gloro, kiun vi rikoltos tie estos poreterne via. ĵurojn vi 
donis: nun plenumu ĉiujn, al la reĝo kaj lando kaj amikeca 
kunligo! 

Viroj batis ŝildojn per lancoj. 

— Eomero, mia filo! Vi estras la unuan eoredon, — diris 
Teodeno, — kaj ĝi sekvos la reĝan standardon en la mezo. 
Elfhelmo, gvidu vian trupon dekstren, kiam vi trapasos la 
muron. Kaj Grimboldo gvidos la sian maldekstren. La ceteraj 
trupoj malantaŭe sekvu tiujn tri avangardajn laŭ la eblecoj. 
Ataku kie ajn la malamikoj grupiĝas. Aliajn planojn ni ne 
povas fari, ĉar ni ankoraŭ ne scias, kiel statas la aferoj sur la 
kampo. Jam for, kaj timu neniun mallumon! 



La avangarda trupo forrajdis kiel eble plej rapide, ĉar 
ankoraŭ plu profundis la malhelo, kia ajn estis la ŝanĝiĝo 
antaŭdirita de Vidfaro. Gaja rajdis post Dernkasko, 
kroĉiĝante per la maldekstra mano, dum per la dekstra li 
klopodis liberigi sian glavon en ties ingo. Li jam sentis amare 
la veron de la vortoj de I' maljuna reĝo: en tia batalo, kion vi 
farus, Gajadoko? “Guste tion ĉi, — li pensis: — ŝarĝi 
rajdiston, kaj esperi maksimume pri restado sur mia sidloko 
kaj ne ĝismorte batiĝi per galopantaj hufoj!” 

Temis pri ne pli ol unu leŭgo ĝis kie pli frue staris la eksteraj 
muroj. Baldaŭ ili venis al tiuj; tro baldaŭ, laŭ Gaja. Sovaĝaj 
krioj eksplodis, kaj okazis iom da armila klakado, sed tio 
estis mallonga. La orkoj okupitaj ĉirkaŭ la muroj estis 
malmultaj kaj konsternitaj, kaj ilin oni rapide mortigis aŭ 
forpelis. Antaŭ la ruinigita norda pordego en Ramaso denove 
haltis la reĝo. La unua eoredo viciĝis malantaŭ li kaj ĉirkaŭ li 
ambaŭflanke. Dernkasko restis proksima al la reĝo, kvankam 
la trupo de Elfhelmo troviĝis dekstre malproksime. La viroj 
de Grimboldo turniĝis flanken kaj venis ĝis breĉego en la 
muro pli oriente. 

Gaja gapis de post la dorso de Dernkasko. En la foro, eble je 
dek mejloj aŭ pli, estis granda brulado, sed inter ĝi kaj la 
rajdistoj flamis fajrolinioj en larĝa krescento, plej proksime je 
leŭga distanco. Li povis vidi malmulte pli sur la malhela 
ebenaĵo, kaj ĝis tiam li vidis nek esperon pri mateno, nek 
sentis ajnan venton, ŝanĝitan aŭ neŝanĝitan. 

La armeo de Rohano silente pluiris sur la kampon de 
Gondoro, enverŝiĝante malrapide sed seninterrompe, 
kvazaŭ leviĝanta tajdo tra breĉoj en ŝtonmuro, kiun la homoj 
supozis sekura. Sed la menso kaj volo de la Nigra 
Komandanto direktiĝis tute al la pereanta urbo, kaj ĝis tiam 
ne atingis lin sciigo avertanta, ke liaj planoj estas 
malperfektaj. 



Post kelka tempo la reĝo kondukis siajn virojn iom orienten, 
por interveni inter la sieĝaj fajroj kaj la eksteraj kampoj. 
Ankoraŭ ili estis nedefiitaj, kaj ankoraŭ Teodeno nenion 
signalis. Finfine li denove haltis. La Urbo estis jam pli 
proksima. En la aero estis brulodoro kaj vera ombro de la 
morto. La ĉevaloj estis maltrankvilaj. Sed la reĝo sidis sur 
Neĝkolaĵo senmove, rigardante la agonion de Minaso Tirit, 
kvazaŭ subite trafita je angoro, aŭ je timego. Li ŝajnis 
ŝrumpi, venkita de maljunaĝo. Gaja mem sentis kvazaŭ lin 
ŝarĝus granda pezo de hororo kaj dubo. Lia koro batis 
malrapide. La tempo ŝajnis ŝvebi en malcerteco. Ili venis tro 
malfrue! Tro malfrue estis pli malbone ol neniam! Eble 
Teodeno ŝanceliĝos, klinos sian maljunan kapon, turniĝos, 
forŝteliĝos porsin kaŝi en la montaro. 

Tiam Gaja subite sentis fine kaj eksterdube ŝanĝiĝon. Vento 
blovis al lia vizaĝo! Lumo ekbriletis. Tre, tre fore en la sudo la 
nuboj malklare videblis kiel distaj grizaj formoj, alruliĝantaj, 
drivaj: post ili kuŝis mateno. 

Sed tiumomente okazis flagro, kvazaŭ fulmo suprensaltus de 
la tero sub la Urbo. Dum brula sekundo ĝi staris fore 
blindigante en nigro kaj blanko, ĝia plej supra turo kiel 
ekbrila kudrilo; kaj poste, kiam la mallumo revenis, aŭdiĝis 
ruliĝante tra la kampoj laŭta bu-u-u-um. 

Je tiu sono la kurbiĝanta figuro de I' reĝo subite rektiĝis. Alta 
kaj fiera li ŝajnis denove; kaj stariĝante sur la piedingoj li 
kriis laŭte, pli klare ol iu ajn ĉeestanto iam antaŭe aŭdis 
mortemulon: 

Leviĝu, rajdistoj deTeodeno! 

Vekiĝas fifaroj: fajro kaj buĉo! 

Lancoj skuiĝos, ŝildoj splitiĝos, 
ruĝos glavtag' antaŭ suna leviĝo! 

Rajdu jam, rajdu jam! Rajdu Gondoren! 



Poste li kaptis grandan kornon de sia standardisto Gutlafo, 
kaj blovis per ĝi tian noton, ke ĝi dissplitiĝis. Kaj tuj ĉiuj 
kornoj en la armeo aŭdiĝis muzike, kaj la sonorado de la 
kornoj de Rohano tiuhore similis ŝtormon sur la ebenaĵo kaj 
tondron en la montaro. 

Rajdu jam, rajdu jam! Rajdu Gondoren! 

Subite la reĝo kriis al Neĝkolaĵo kaj la ĉevalo saltis antaŭen. 
Post li flirtis en la vento lia standardo, blanka ĉevalo sur 
kampo verda, sed li pli rapidis ol ĝi. Post li tondris la 
kavaliroj de lia domo, sed li ĉiam antaŭis ilin. Eomero rajdis 
tie kun la blanka ĉevalvosto sur la kasko flosanta pro lia 
rapido, kaj la vicoj de la unua eoredo muĝis kiel ondego 
ŝaŭmanta surborden, sed Teodeno estis neatingebla. Sorĉita 
li ŝajnis, aŭ la batalfuriozo de liaj prapatroj trakuris kiel freŝa 
fajro en liaj vejnoj, kaj lin subtenis Neĝkolaĵo kvazaŭ dion 
pratempan, samkiel Oromeon la Grandan en la batalo de la 
Valaroj, kiam la mondo estis juna. Lia ora ŝildo estis 
nekovrita, kaj jen! ĝi brilis kiel bildo de la suno, kaj la herbo 
ekflagris verde ĉirkaŭ la piedoj de lia rajdbesto. Ĉar venis la 
mateno, mateno kaj vento de sur la maro; kaj mallumo estis 
forigita, kaj la armeoj de Mordoro ululis, kaj timego trafis ilin, 
kaj ili fuĝis kaj mortis, kaj la hufoj koleraj trarajdis ilin. Kaj 
tiam la tuta armeo de Rohano ekkantis, kaj ili kantis, dum ili 
mortigis, ĉar la ĝojo de batalo regis ilin, kaj la bruo de ilia 
bela kaj terura kantado atingis eĉ la Urbon. 



6 


La batalo sur la Kampoj Pelenoraj 

Sed tiu estis nek ĉeforko nek bandito, kiu gvidis la atakon 
kontraŭ Gondoro. La malhelo tro frue rompiĝis, antaŭ la dato 
difinita por tio fare de lia Mastro; la sorto provizore perfidis 
lin, kaj la mondo turniĝis kontraŭ lin; venko forglitis el lia 
kroĉo ĝuste kiam li etendis la manon por ekkapti ĝin. Sed 
longa estis lia brako. Li ankoraŭ komandis, manipulante 
grandajn potencojn. Reĝo, Ringofantomo, Estro de la 
nazguloj, li posedis multajn armilojn. Li forlasis la Pordegon 
kaj malaperis. 

Teodeno, Reĝo de Markio, alvenis la vojon inter la Pordego 
kaj la Rivero, kaj li turnis sin al la Urbo, kiu jam proksimis 
malpli ol unu mejlon. Li malpliigis iomete sian rapidecon, 
serĉante novajn malamikojn, kaj liaj kavaliroj alvenis ĉirkaŭ 
lin, kaj Dernkasko estis kun ili. Antaŭe, pli proksime al la 
muroj, la viroj de Elfhelmo troviĝis inter la sieĝiloj, hakante, 
mortigante, pelante malamikojn en la fajroputojn. Preskaŭ la 
tuta norda duono de Pelenoro estis konkerita, kaj tie brulis 
tendaroj, orkoj fuĝis al la Rivero kiel gregoj antaŭ la 
ĉasantoj; kaj la rohananoj iris tien-reen laŭvole. Sed ili 
ankoraŭ ne venkis la sieĝon, nek konkeris la Pordegon. 

Antaŭ ĝi staris multaj kontraŭuloj, kaj sur la fora duono de la 
ebenaĵo estis aliaj armeoj ankoraŭ ne kontraŭbatalitaj. Sude 
post la vojo kuŝis la ĉefarmeo de la haradanoj, kaj tie la 
rajdistoj ĉirkaŭis la standardon de sia ĉefo. Kaj tiu elrigardis, 
kaj en la burĝonanta lumo li vidis la standardon de la reĝo, 
kaj ke ĝi estas treege antaŭ la batalo kaj ĉirkaŭas ĝin 
malmultaj homoj. Tiam plenigis lin ruĝa kolerego kaj li kriis 
laŭte kaj vidigante sian flagon, nigran serpenton sur 
skarlato, li alvenis kontraŭ la blankan ĉevalon kaj la verdon 



kun amasego da viroj; kaj la elingigo de la sabroj de la 
suduloj similis ekbrilon de steloj. 


Tiam Teodeno konsciiĝis pri li kaj ne volis atendi lian atakon, 
sed kriinte al Neĝkolaĵo li senrezerve sturmis porsaluti lin. 
Granda estis la bruo de ilia renkontiĝo. Sed la blanka furiozo 
de la norduloj brulis pli arde, kaj pli lerta estis ilia kavalireco 
pri lancoj longaj kaj avidaj. Malpli multaj ili estis, sed ili 
fendis la sudulojn kiel fulmofajro en arbaro. Senhalte tra la 
amaso premis sin Teodeno, filo de Tengelo, kaj lia lanco 
splitiĝis, kiam li deĵetis ilian ĉefon. Elingiĝis lia glavo, kaj li 
spronis al la standardo, hakisfoston kaj portanton; kaj la 
nigra serpento falis. Poste la nemortigita restaĵo de ilia 
rajdistaro turniĝis kaj fuĝis foren. 

Sed jen! subite en mezo de la reĝa gloro, lia ora ŝildo 
malbrilis. La nova mateno forviŝiĝis sur la ĉielo. Mallumiĝis 
ĉirkaŭ li. Ĉevaloj baŭmis kaj kriĉis. Viroj elseligitaj kaŭris sur 
la tero. 

— Al mi! Al mi! — kriis Teodeno. — Supren Eorlidoj! Timu 
neniun malhelon! — Sed Neĝkolaĵo terurite staris alte, 
batante la aeron, kaj poste kun alta kriĉo falegis flanken: 
nigra sago trapikis ĝin. La reĝo falis sub ĝi. 

La ombrego malsupreniĝis kvazaŭ falanta nubo. Kaj jen! ĝi 
estis kreaĵo flugilhava: se birdo, do pli granda ol ĉiuj ceteraj 
birdoj, kaj ĝi estis nuda, kaj havis nek pikilojn, nek plumojn, 
kaj ĝiaj larĝaj flugiloj estis kvazaŭ araneaĵoj da felo inter 
fingroj kornozaj; kaj ĝi fetoris. Kreaĵo el mondo pli antikva ĝi 
eble estis, kies specio, postrestante en forgesitaj montoj 
malvarmaj sub la luno, postvivis sian epokon, kaj en hida 
nestejo generis ĉi lastan pretertempan idaron, taŭgan por 
misaĵoj. Kaj la Malhela Mastro prenis tiun kaj nutris ĝin per 
abomena viando, ĝis ĝi kreskis pli granda ol mezuriĝis ĉiuj 
aliaj flugantaĵoj; kaj tiam li donis ĝin al sia servisto, ke ĝi 



estu ties rajdbesto. Suben, suben ĝi venis, kaj poste, faldinte 
siajn fingroaraneaĵojn, ĝi eligis raŭkan krion, kaj sidiĝis sur 
la kadavro de Neĝkolaĵo, kroĉante ĝin persiaj ungegoj, 
kurbigante sian longan nudan kolon. 

Sur ĝi sidis figuro, nigre mantelita, enorma kaj minaca. 
Kronon el ŝtalo tiu portis, sed inter ĝia rando kaj vesto 
videblis nenio, krom nurterura brilo de okuloj: la Mastro de 
la Nazguloj. Al la aero li reiris, alvokinte sian rajdbeston 
antaŭ ol la malhelo foriĝis, kaj nun li revenis, alportante 
ruinon, malesperigante esperon, kaj venkon 
mortkondamnante. Grandan nigran madzon li svingis. 

Sed Teodeno ne estis tute forlasita. Liaj domaj kavaliroj kuŝis 
ĉirkaŭ li mortigitaj, aŭ estis portitaj foren regite per la 
frenezeco de siaj rajdbestoj. Tamen ankoraŭ tie staris unu: la 
juna Dernkasko, fidela pli ol tima; kaj li ploris, ĉar li amis 
sian estron kiel patron. Tra la tuta sturmado Gaja estis 
portita sendamaĝe malantaŭ li, ĝis venis la Ombrego; kaj 
tiam forĵetis ilin terurita Ventfola kaj nun kuradis frenezece 
sur la ebenaĵo. Gaja rampis kvarmembre kvazaŭ obtuzigita 
besto, kaj tiom lin regis timego, ke li blindis kaj vomemis. 

“Servisto reĝa! Servisto reĝa! — lia koro kriis interne. — Vi 
devas resti ĉe li. Kvazaŭ patro vi estos al mi, vi diris”. — Sed 
lia volo ne respondis, kaj lia korpo skuiĝis. Li aŭdacis nek 
malfermi siajn okulojn nek rigardi supren. 

Tiam tra la mensa nigro ŝajnis al li, ke li aŭdas Dernkaskon 
paroli; tamen jam la voĉo ŝajnis stranga, memoriganta pri 
alia voĉo, kiun li iam konis. 

— For, fia vivkadavro, mastro de kadavraĵoj! Lasu en paco la 
mortintojn! 


Malvarma voĉo respondis: 



— Ne venu inter la nazgulo kaj ties predo! Aŭ viavice vin li 
ne mortigos. Li forportos vin al la domoj de lamentado, 
preter ĉia mallumo, kie via karno estos vorita kaj via 
ŝrumpinta menso lasiĝos nuda antaŭ la Okulo Senpalpebra. 

Glavo sonoris elingigita. 

— Faru laŭvole; sed tion mi malhelpos, se mi povos. 

— Ĉu malhelpi? Stultulo. Neniu viro vivanta kapablas 
malhelpi min! 

Tiam Gaja aŭdis la plej strangan el ĉiuj sonoj en tiu horo. 
Ŝajnis, ke Dernkasko ridas, kaj la klara voĉo estis kiel la 
sonoro de ŝtalo. 

— Sed viro vivanta mi ne estas! Vi rigardas virinon. Eovina 
mi estas, filino de Eomundo. Vi staras inter mi kaj mia 
mastro kaj parenco. Foriru, se vi ne estas senmorta! Ĉar ĉu 
vivanton aŭ sorĉan vivmortinton, mi bategos vin, se vi tuŝos 
lin. 

La flugilhava kreaĵo kriĉis al ŝi, sed la Ringofantomo nenion 
respondis kaj silentis, kvazaŭ subite dubanta. Mirego 
momente venkis la timon de Gaja. Li malfermis siajn okulojn 
kaj la malhelo forviŝiĝis de ili. Je kelkaj paŝoj de li sidis la 
bestego, kaj ĉio ĉirkaŭ ĝi ŝajnis malluma, kaj super ĝi 
baŭmis la Nazgulestro kvazaŭ ombro malespera. lom 
maldekstre fronte al ili staris ŝi, kiun li nomis Dernkasko. Sed 
la kasko de ŝia sekreteco jam forfalis, kaj ŝia bela hararo, 
liberigita de ligaĵoj, ekbrilis pale ora sur ŝiaj ŝultroj. Ŝiaj 
okuloj grizaj kiel la maro estis malmolaj kaj minacaj, kaj 
tamen sur ŝiaj vangoj estis larmoj. Glavo estis en ŝia mano, 
kaj ŝi levis sian ŝildon antaŭ la hororaj okuloj de sia 
malamiko. 



Eovina tiu estis, kaj ankaŭ Dernkasko. Ĉaren la menso de 
Gaja fulmis memoro pri tiu vizaĝo, kiun li vidis dum la 
rajdado el Dunharo: vizaĝo de iu, kiu iras serĉante la 
morton, ĉar mankis espero. Kompato plenigis lian koron kaj 
ankaŭ mirego, kaj subite vekiĝis la lante-ĉenda kuraĝo de lia 
raso. Li pugnigis sian manon. Ŝi ne mortu, tiom bela, tiom 
senespera! Almenaŭ ŝi ne mortu sola, nehelpite. 

La vizaĝo de ilia malamiko ne estis turnita al li, tamen li 
apenaŭ aŭdacis moviĝi, pro timo ke la mortigaj okuloj trafu 
lin. Malrapide, malrapide li komencis rampi flanken; sed la 
Nigra Komandanto, atentante dubeme kaj malice la virinon 
antaŭ si, ne pli rimarkis lin ol vermon en koto. 

Subite la bestego batis siajn hidajn flugilojn, kaj ties vento 
estis fetora. Denove ĝi saltis en la aeron kaj poste falis 
rapide al Eovina, ŝrikante, frapante per la beko kaj ungoj. 

Tamen ŝi daŭre ne paliĝis, rohana junulino, ido de reĝoj, 
svelta tamen ŝtalklingeca, belega tamen terura. Per rapida 
bato ŝi frapis, sperte kaj mortige. La etenditan kolon ŝi 
disduigis, kaj la hakita kapofalis kvazaŭ ŝtono. Ŝi retrosaltis 
kiam la figuro falegis pereinte, kun larĝaj flugiloj dismetitaj, 
kolapsinte sur la tero; kaj samtempe kun la falo forpasis la 
ombro. Lumo ĉirkaŭis ŝin, kaj ŝiaj haroj helis sub la 
sunleviĝo. 

El la ruino leviĝis la Nigra Rajdanto, alta kaj minaca, 
baŭmanta superŝi. Kun krio malamoplena, kiu pikis la 
orelojn mem venene, li faligis sian madzon. Ŝia ŝildo estis 
diserigita, kaj ŝia brako estis rompita; ŝi stumble 
surgenuiĝis. Li klinis sin nubece super ŝin, kaj liaj okuloj 
ekbrilis; li levis sian madzon mortigocele. 

Sed subite ankaŭ li stumblis antaŭen kun amara dolorkrio, 
kaj lia bato maltrafis, frapegante la teron. La glavo de Gaja 



trapikis lin de malantaŭe, ŝire penetrinte la nigran mantelon 
kaj pasante supren sub la maŝkiraso, trafis la tendenon 
malantaŭ lia fortega genuo. 

— Eovina! Eovina! — kriis Gaja. Tiam ŝanceliĝe, baraktante 
por stariĝi, per sia lasta forto ŝi enbatis sian glavon inter la 
kronon kaj la mantelon, dum la ŝultregoj kliniĝis antaŭ ŝi. La 
glavo rompiĝis flagre je multaj eroj. La krono forruliĝis 
tintante. Eovina falis antaŭen sur sian falintan malamikon. 
Sed jen! la mantelo kaj la maŝkiraso estis malplenaj. 
Senforme ili nun kuŝis sur la tero, ŝiritaj kaj ĉifitaj; kaj krio 
leviĝis en la tremegan aeron, kaj velkis ĝis akra ululo, 
forirante sur la vento, voĉo senkorpa kaj maldensa formortis, 
kaj estis englutita, kaj neniam plu aŭdiĝis en tiu epoko de la 
mondo. 

Kaj tie staris la hobito Gajadoko meze de la mortigitoj, 
palpebrumante kvazaŭ strigo en taglumo, ĉar blindigis lin 
larmoj; kaj tra nebuleto li rigardis la blondan kapon de 
Eovina, dum ŝi kuŝis kaj ne moviĝis; kaj li rigardis la vizaĝon 
de la reĝo, falinta meze de sia gloro. Ĉar Neĝkolaĵo 
agoniante forruliĝis de li denove; tamen ĝi estis la missorto 
de sia mastro. 

Gaja kliniĝis kaj levis lian manon por ĝin kisi, kaj jen! 
Teodeno malfermis siajn okulojn, kaj ili estis klaraj, kaj li 
parolis per voĉo kvieta tamen penanta. 

— Adiaŭ, sinjoro Holbitlo! Mia korpo estas rompita. Mi iras al 
miaj prapatroj. Kaj eĉ en ties potenca kompanio mi jam ne 
hontos. Mi pereigis la nigran serpenton. Minaca mateno, kaj 
ĝoja tago, kaj ora sunsubiro! 

Gaja ne povis paroli, sed ploris denove. 

— Pardonu min, moŝto, — li diris finfine, — se mi malobeis 
vian ordonon, kaj tamen ne pli faris por servi vin, ol plori pro 



nia disiĝo. 

La maljuna reĝo ridetis. 

— Ne malĝoju! Estas pardonite. Granda koro ne estas 
rifuzebla. Vivu jam benate; kaj kiam vi sidos pace kun via 
pipo, pensu pri mi! Ĉar jam neniam mi sidos kun vi en 
Meduseldo, kiel mi promesis, nek aŭskultos vian herboscion. 

— Li fermis la okulojn, kaj Gaja kliniĝis apude. Baldaŭ li 
parolis denove. — Kie estas Eomero? Miaj okuloj malheliĝas, 
kaj mi volas vidi lin antaŭ ol mi foriros. Li devos esti reĝo 
post mi. Kaj mi volas sendi mesaĝon al Eovina. Ŝi, ŝi ne volis, 
ke mi forlasu ŝin, kaj jam mi ne revidos ŝin, pli karan ol filino. 

— Mastro, mastro, — ekparolis Gaja plorsingulte, — ŝi estas... 

— sed tiumomente aŭdiĝis bruego, kaj ĉie ĉirkaŭe bloviĝis 
kornoj kaj trumpetoj. Gaja ĉirkaŭrigardis: li forgesis pri la 
milito kaj pri la tuta cetera mondo, kaj ŝajnis pasi multaj 
horoj post kiam la reĝo rajdis al sia falo, kvankam efektive 
tio estis nur mallonga tempo. Sed nun li vidis, ke minacas 
ilin ebleco implikiĝi en la mezo mem de la granda batalo, 
kiu baldaŭ okazos. 

Novaj malamikaj trupoj alrapidadis laŭ la vojo de la Rivero; 
kaj de sub la muroj venis legioj de Morgulo; kaj de la sudaj 
kampoj venis infanterio de Harado kun rajdistoj antaŭe, kaj 
malantaŭ tiuj leviĝis grandaj dorsoj de mumakoj, sur kiuj 
estis militaj turoj. Sed norde la blanka kresto de Eomero 
estris la grandan fronton de la rohananoj, kiujn li denove 
kunigis kaj ordigis; kaj el la Urbo venis tuta armeo, kaj la 
arĝenta cigno de Dol Amroto estis portata avangarde, 
pelante la malamikojn for de la Pordego. 

Momente trafulmis la menson de Gaja ekpenso: “Kie estas 
Gandalfo? Ĉu li ne ĉeestas? Ĉu li ne povintus savi la reĝon 
kaj Eovinan?” Sed ĝuste tiam alrajdis Eomero hastante, kaj 



kun li venis la domaj kavaliroj ankoraŭ vivantaj kaj jam 
mastrintaj siajn ĉevalojn. Ili mire rigardis la kadavron de la 
bestego tie kuŝanta; kaj iliaj rajdbestoj rifuzis proksimiĝi. 

Sed Eomero salte elseliĝis, kaj doloro kaj konsterniĝo trafis 
lin, kiam li alvenis la reĝon kaj staris tie silente. 

Tiam unu el la kavaliroj prenis la reĝan standardon el la 
mano de Gutlafo la standardisto, kiu kuŝis mortinta, kaj li 
levis ĝin. Malrapide Teodeno malfermis siajn okulojn. Vidante 
la standardon, li signis, ke oni transdonu ĝin al Eomero. 

— Saluton, Reĝo de Markio! — li diris. — Rajdu nun al venko! 
Adiaŭu Eovinan! — Kaj tiel li mortis, kaj ne sciis, ke Eovina 
kuŝas proksime. Kaj la apudstarantoj ploris kriante: 

— ReĝoTeodeno! ReĝoTeodeno! 

Sed Eomero diris al ili: 

Ne tro lamentadu! La reĝo potencis, 
la mort' meritplenis. Kiam staros menhiro, 
ploros virinoj. Vokas milito nun! 

Tamen dumparole li mem larmis. 

— Liaj kavaliroj restu ĉi tie, — li diris, — kaj portu honore lian 
korpon de sur la kampo, por ke ne transrajdu ĝin la batalo! 
Jes, kaj ĉiujn aliajn el la reĝa korpuso, kiuj kuŝas ĉi tie. — Kaj 
li rigardis la mortigitojn, revokante ties nomojn. Tiam subite 
li ekvidis sian fratinon Eovina tie, kie ŝi kuŝis, kaj li rekonis 
ŝin. Li staris momente kvazaŭ homo trapikita dumkrie de 
trakora sago, kaj poste lia vizaĝo mortpaliĝis, kaj leviĝis en 
la malvarma furiozo, tiel ke parolpovon li provizore perdis. 
Trafis lin humoro sorĉita. 

— Eovina, Eovina! — li ekkriis finfine. — Eovina, kiel okazis, 
ke vi estas ĉi tie? Kia frenezo aŭ fimagio estas tio ĉi? Morto, 



morto, morto prenu nin ĉiujn. 


Tiam ne konsiliĝinte, nek atendinte proksimiĝon de la urbaj 
viroj, li spronis rekte reen ĝis la fronto de la homamasego, 
kaj blovis kornon, kaj krie ordonis la atakon. Tra la kampo 
sonoris lia klara voĉo: 

— Morto! Rajdu, rajdu al ruino kaj la fino de 1' mondo! 

Kaj post tio la armeo komencis moviĝi. Sed la rohananoj ne 
plu kantis. “Morto”, — ili kriis per unusona voĉo laŭta kaj 
terura, kaj plirapidante kvazaŭ granda tajdo ilia batalo 
ĉirkaŭimpetis la falintan reĝon kaj pasis formuĝante suden. 

Kaj daŭre la hobito Gajadoko staris tie palpebrumante tra 
larmoj, kaj neniu alparolis lin, efektive neniu ŝajnis atenti lin. 
Li forviŝis la larmojn, kaj kliniĝis por levi la verdan ŝildon 
donitan al li de Eovina, kaj tiun li pendigis dorse. Poste li 
serĉis sian glavon, kiun li lasis fali; ĉar ĝuste kiam li batis, lia 
brako sensentiĝis, kaj nun li povis uzi nur la maldekstran. 

Kaj jen! tie kuŝis lia armilo, sed la klingo fumis kiel seka 
branĉo enŝovita en fajron; kaj dum li rigardis ĝin, ĝi tordiĝis, 
velkis kaj konsumiĝis. 

Tiel pasis la glavo de Dolmenejo, laboraĵo el la okcidento. 

Sed ĝoje konus ĝian sorton tiu, kiu prilaboris ĝin malrapide 
antaŭlonge en la Norda Reĝlando, kiam la dunadanoj estis 
junaj, kaj ĉefa interties malamikoj estis la timiga regno 
Angmaro kaj ĝia sorĉista reĝo. Neniu alia klingo, eĉ se ĝin 
utiligus manoj pli potencaj, povus tiel draste vundi tiun 
malamikon, fendante la mortvivan karnon, rompante la 
sorĉon, kiu ligis ĝiajn nevideblajn tendenojn al ĝia volo. 

Oni levis la reĝon, kaj surmetinte mantelojn sur lanclangojn 
sukcesis forporti lin al la Urbo; kaj aliaj levis milde Eovinan 
kaj portante sekvis lin. Sed la virojn el la reĝa domanaro ili 
ankoraŭ ne povis elkampigi; ĉar sep reĝaj kavaliroj falis tie. 



kaj inter ili estis Deorvino, ilia ĉefo. Do oni kuŝigis ilin aparte 
de iliaj malamikoj kaj la terura bestego kaj ĉirkaŭ ilin starigis 
lancojn. Kaj poste kiam ĉio estis farita, viroj revenis kaj 
bruligis fajron tie, kaj bruligis la kadavron de la bestego; sed 
por Neĝkolaĵo ili fosis tombon kaj starigis ŝtonon, sur kiu 
estis ĉizita en la lingvoj de Gondoro kaj Markio: 

Servist' fidela, sed al mastro perfida, 
id' de Leĝerpiedo, Neĝkolaĵo rapida. 

Verda kaj longa kreskis la herbo sur Neĝkolaĵa Monteto, sed 
ĉiam nigra kaj senherba estis la tero, kie brulis la bestego. 

Jam malrapide kaj triste Gaja marŝis apud la portantoj, kaj li 
ne plu atentis la batalon. Li estis lacega kaj dolorplena, kaj 
liaj membroj tremis kvazaŭ pro malvarmumo. El la Maro 
venis pluvego, kaj ŝajnis ke ĉio ploras pro Teodeno kaj 
Eovina, sufokante per grizaj larmoj la fajrojn en la Urbo. Tra 
nebuleto li baldaŭ vidis proksimiĝanta la avangardon de la 
viroj el Gondoro. Imrahilo, princo de Dol Amroto, alrajdis kaj 
haltis antaŭ ili. 

— Kian ŝarĝon vi portas, viroj el Rohano? — li kriis. 

— Reĝon Teodeno, — ili respondis. — Li estas mortinta. Sed 
reĝo Eomero jam rajdas en la batalo: tiu kun la blanka kresto 
sur la vento. 

Tiam la princo forlasis sian ĉevalon, kaj genuis apud la 
kadavroportilo honore al la reĝo kaj ties granda alsturmo, kaj 
li ploris. Kaj stariĝinte li rigardis al Eovina kaj miris. 

— Jen virino, ĉu ne? — li diris. — Ĉu eĉ la virinoj de la 
rohananoj venis militi pro nia bezono? 

— Ne! Nur unu, — oni respondis. — Ŝi estas Damo Eovina, 
fratino de Eomero; kaj ni sciis nenion pri ŝia rajdado ĝis la 



nuna horo, kaj multe ni bedaŭras tion. 


Tiam la princo vidante ŝian belon, kvankam ŝia vizaĝo estis 
pala kaj malvarma, tuŝis ŝian manon, dum li kliniĝis por 
rigardi ŝin de pli proksime. 

— Viroj de Rohano! — li ekkriis. — Ĉu inter vi estas 
kuracistoj? Ŝi estas vundita, eble mortige, sed mi opinias, ke 
ŝi daŭre vivas. — Kaj li tenis antaŭ ŝiaj malvarmaj lipoj la 
poluritan brakŝirmilon sur sia brako, kaj jen! iom da nebuleto 
tegis ĝin apenaŭ videble. 

— Rapido necesas, — li diris kaj sendis iun rerajdanton 
rapide al la Urbo por helpo. Sed profunde riverencinte al la 
mortigitoj, li adiaŭis ilin kaj surseliĝinte forrajdis en la 
batalon. 

Kaj la batalado jam furioziĝis sur la kampoj de Pelenoro; kaj 
leviĝis alte la bruego de armiloj kun kriado de la homoj kaj 
henado de la ĉevaloj. Kornoj estis blovataj kaj blekis 
trumpetoj, kaj la mumakoj muĝis pelate en militon. Sub la 
sudaj muroj de la Urbo la piedsoldatoj el Gondoro nun 
peliĝis kontraŭ la legiojn de Mordoro, kiuj plu multnombris 
tie. Sed la rajdistoj iris orienten por helpi Eomeron: Hurino la 
Alta, Gardisto de 1' ŝlosiloj, kaj la Estro de Losarnaĥo, kaj 
Hirluino el la Verdaj Montoj, kaj princo Imrahilo la Bela 
ĉirkaŭita de siaj kavaliroj. 

Ne tro frue venis ilia helpo al la rohananoj; ĉar fortuno sin 
turnis kontraŭ Eomero, kaj lia furiozo perfidis lin. La kolerego 
de lia alsturmo tute venkis la fronton de liaj malamikoj, kaj 
kojnegoj de liaj rajdistoj tute trapasis la vicojn de la suduloj, 
konsternante ties rajdistojn kaj trete ruinigante ties 
piedsoldatojn. Sed kie ajn venis la mumakoj, tien rifuzis iri la 
ĉevaloj, kiuj timegis kaj forturnis sin; kaj la grandaj monstroj 
estis ne atakitaj, kaj staris kvazaŭ defendaj turoj, kaj la 



haradanoj reformiĝis ĉirkaŭ ili. Kaj se la rohananoj jam de la 
komenco estis trioble superitaj de la nuraj haradanoj, baldaŭ 
ilia situacio iĝis malpli favora, ĉar novaj trupoj nun alverŝiĝis 
el Osgiliado sur la kampon. Tie ili estis starigitaj por trarabo 
de la Urbo kaj la perforto de Gondoro, atendante la alvokon 
de sia komandanto. Tiu jam estis detruita, sed Gotmogo, la 
estro de Morgulo, sendis ilin en la lukton; orientulojn kun 
hakiloj, variagojn el Khando, sudulojn skarlatvestitajn, kaj el 
fora Harado nigrajn virojn kvazaŭ duontrolojn kun blankaj 
okuloj kaj ruĝaj langoj. luj jam alrapidis malantaŭ la 
rohananoj, aliaj iris okcidenten porforteni la soldatojn de 
Gondoro kaj malhelpi, ke ili aliĝu al Rohano. 

Ĝuste kiam la tago ekmalfavoris Gondoron, kaj ties espero 
ŝanceliĝis, aŭdiĝis nova kriego en la Urbo, kiam estis jam 
meze de I' mateno, kaj granda vento blovis, kaj la pluvo 
flugis norden, kaj la suno brilis. En tiu klara aero gardistoj 
sur la muroj vidis malproksime novan timindaĵon, kaj forlasis 
ilin ilia lasta espero. 

Ĉar Anduino, de la kurbo ĉe Harlondo, tiel fluis, ke el la Urbo 
la homoj povis laŭrigardi ĝin longe tra pluraj leŭgoj, kaj 
akraviduloj povisvidi proksimiĝantajn ŝipojn. Kaj rigardante 
tien ili ekkriis konsternite, ĉar antaŭ la ekbrila riverfluo ili 
vidis nigran ŝiparon ventpelatan: fregatojn kaj ŝipojn 
ampleksajn kun multaj remiloj, kaj kun nigraj veloj 
ventoplenaj. 

— La korsaroj de Umbaro! — homoj kriis. — La korsaroj de 
Umbaro! Vidu! La korsaroj de Umbaro venas! Do Belfalaso 
estas kaptita, kaj la Etiro, kaj perdiĝis Lebenino. La korsaroj 
atakas nin! Jen la lasta bato de la sorto! 

Kaj iuj senordone, ĉar neniu troveblis por komandi ilin en la 
Urbo, kuris al la sonoriloj kaj sonorigis alarmon; kaj iuj blovis 
trumpete la signalon de la retroiro. 



— Reen al la muroj! — ili kriis. — Reen al la muroj! Revenu al 
la Urbo antaŭ ol ĉiuj estos superverŝitaj! — Sed tiu vento, 
kiu rapidigis la ŝipojn, forblovis ilian tutan bruegon. 

La rohananoj efektive ne bezonis informojn aŭ alarmon. Tre 
klare ili povis mem vidi la nigrajn velojn. Ĉar Eomero jam 
troviĝis apenaŭ pli ol unu mejlon for de Harlondo, kaj granda 
amaso de liaj unuaj malamikoj estis inter li kaj la haveno, 
dum novaj malamikoj venis kirliĝe de malantaŭe, 
fortranĉante lin disde la princo. Nun li alrigardis la Riveron, 
kaj espero mortis en lia koro, kaj tiun venton, kiun li antaŭe 
benis, li nun nomis malbenita. Sed la armeo de Mordoro estis 
kuraĝigita, kaj pleniĝis de freŝaj avido kaj furiozo dum ili 
kriegante alsturmis. 

Rigora estis nun la humoro de Eomero, kaj lia menso denove 
klaris. Li blovigis la kornojn porvoki al siaj standardoj ĉiujn, 
kiuj povis tien alveni; ĉar li pensis starigi grandan ŝildmuron 
en la fino, kaj stari tie batalante ĝis ĉiuj pereus, kaj fari 
kantindaĵon sur la karnpo de Pelenoro, eĉ se neniu homo 
restus en la okcidento por memori la lastan Reĝon de 
Markio. Do li rajdis ĝis verda teramaseto kaj tie starigis sian 
standardon, kaj la Blanka Ĉevalo kuris flirte en la vento. 

El dubo, el malhelo al la tagleviĝo 
mi venis subsune kantante, glavon eltire. 

Esperofinen mi rajdis kaj korrompiĝen: 
jam koler', ruiniĝo kaj ruĝa noktiĝo! 

Tiujn versojn li elparolis, tamen li ridis dirante ilin. Ĉar 
denove inundis lin batalavido; kaj li plu estis nevundita, kaj 
li estis juna, kaj li estis reĝo: mastro de potenca popolo. Kaj 
jen! ĝuste dum li priridis malesperon, li rigardis denove la 
nigrajn ŝipojn, kaj li levis sian glavon por defii ilin. 



Kaj tiam lin trafis miro kaj granda ĝojego; kaj li ĵetis supren 
sian glavon en la sunlumo kaj kantis rekaptinte ĝin. Kaj ĉies 
okuloj sekvis lian rigardon, kaj vidu! sur la plej antaŭa ŝipo 
malfaldiĝis granda standardo, kaj la vento vidigis ĝin, kiam 
ĝi turnis sin al Harlondo. Tie floris la Blanka Arbo, kaj tiu 
reprezentis Gondoron; sed Sep Steloj ĉirkaŭis ĝin, kaj super 
ĝi estis alta krono, la signoj de Elendilo, kiujn posedis neniu 
regnestro dum jaroj nenombreblaj. Kaj la steloj flamis en la 
sunbrilo, ĉar ili estis kreitaj el gemoj de Arvena, filino de 
Elrondo, kaj la krono brilis en la mateno, ĉar ĝi estis farita el 
mitrilo kaj oro. 

Tiel venis Aragorno, filo de Aratorno, Elesaro, heredinto de 
Isilduro, el la Padoj de la Mortintoj, portate de vento de la 
Maro al la reĝlando Gondoro; kaj la ĝojo de la rohananoj 
estis torento de ridado kaj flagrado da glavoj, kaj la ĝojo kaj 
mirego de la Urbo estis muziko de trumpetoj kaj sonorado de 
sonoriloj. Sed la armeojn de Mordoro trafis konfuziĝo, kaj tio 
ŝajnis al ili granda sorĉistaĵo, ke iliaj propraj ŝipoj estis 
plenaj de la malamikoj; kaj nigra timego inundis ilin, ĉar ili 
konstatis, ke la tajdoj de la sorto turniĝis kontraŭ ilin kaj ilia 
pereo estis proksima. 

Orienten rajdis la kavaliroj de Dol Amroto, pelante antaŭ si 
la malamikojn: trolhomojn, variagojn kaj orkojn, kiuj 
malamis la sunlumon. Suden paŝegis Eomero kaj ili fuĝis 
antaŭ lia vizaĝo, kaj ili estis kaptitaj inter martelo kaj 
amboso. Ĉar jam viroj saltis el la ŝipoj sur la kajojn de 
Harlondo kaj kuregis norden kvazaŭ ŝtormo. Tien venis 
Legolaso, kaj Gimlio svinganta sian hakilon, kaj Halberado 
kun la standardo, kaj Eladano kaj Elrohiro kun steloj sur la 
fruntoj, kaj la durmanaj dunadanoj, la disiruloj de la nordo, 
kondukante grandan bravularon el Lebenino kaj Lamedono 
kaj la sudaj provincoj. Sed antaŭ ĉiuj iris Aragorno kun la 
Flamo de I' Okcidento, Andurilo kiel nove ĉendita fajro. 



Narsilo reforĝita same terurige, kiel en pratempo; kaj sur lia 
frunto estis la stelo de Elendilo. 

Kaj tiel finfine Eomero kaj Aragorno renkontiĝis meze de la 
batalo, kaj ili apogis sin per siaj glavoj kaj rigardis unu la 
alian kaj estis ĝojaj. 

— Tiel ni renkontiĝas denove, malgraŭ tio, ke ĉiuj armeoj de 
Mordoro staris inter ni, — diris Aragorno. — Ĉu mi ne diris 
tion ĉe Kornburgo? 

— Tion vi diris, — respondis Eomero, — sed espero ofte 
trompas, kaj tiam mi ne sciis, ke vi estas homo antaŭvidiva. 
Tamen duoble benita estas helpo neatendita, kaj neniam 
estis pli ĝoja renkontiĝo de amikoj. — Kaj ili manpremis. 

— Ankaŭ ne pli ĝustatempa, — diris Eomero. — Neniel tro 
frue vi venas, amiko mia. Multe da perdo kaj malĝojo trafis 
nin. 

— Do ni venĝu tion antaŭ ol paroli pri ĝi! — diris Aragorno, 
kaj kune ili rerajdis al la batalo. 

Malfacilan lukton kaj longan laboron ili ankoraŭ havis, ĉar la 
sudanoj estis kuraĝaj kaj severaj, kaj en malespero 
batalemaj, kaj la orientanoj estisfortaj kaj militharditaj kaj 
petis neniom da indulgo. Kaj tial en tiu loko kaj alia, apud 
bruligitaj farmdomoj aŭ grentenejoj, sur montetoj aŭ 
teramasoj, sub muroj kaj sur kampoj, ankoraŭ ili kuniĝis kaj 
reformiĝis kaj batalis ĝis la forvelko de la tago. 

Tiam la suno finfine iris malantaŭ Mindoluinon kaj plenigis la 
ĉielon pergranda brulado, tiel ke la montetoj kaj montoj 
tinkturiĝis kvazaŭ sange; fajro ardis en la Rivero, kaj la 
herbo de Pelenoro kuŝis ruĝa en la noktiĝo. Kaj en tiu horo 
finiĝis la granda batalo sur la kampo de Gondoro; kaj eĉ unu 
vivanta malamiko ne restis interne de la perimetro de 
Ramaso Ekor. Ĉiuj estis mortigitaj krom tiuj, kiuj fuĝis por 



morti aŭ droni en la ruĝa ŝaŭmo de la Rivero. Malmultaj 
revenis orienten al Morgulo aŭ Mordoro; kaj al la lando de la 
haradanoj venis nur rakonto el la malproksimo: onidiro pri la 
kolerego kaj teruro de Gondoro. 

Aragorno, Eomero kaj Imrahilo rajdis reen al la Pordego de la 
Urbo, kaj ili jam lacis ekster ĝojo aŭ malĝojo. Tiuj tri estis 
nevunditaj, ĉartia estis ilia sorto kaj la lerto kaj potenco de 
iliaj armiloj, kaj vere malmultaj aŭdacis konfronti ilin aŭ 
rigardi iliajn vizaĝojn dum la horo de ilia kolero. Sed multaj 
aliaj estis vunditaj aŭ lamigitaj aŭ mortigitaj sur la kampo. 
Hakiloj tranĉis Forlongon, dum li batalis sola kaj senĉevala; 
kaj Duilino el Morthondo kaj lia frato ambaŭ estis trample 
mortigitaj kiam ili atakis la mumakojn, kondukinte siajn 
pafarkistojn pli proksimen porceli la okulojn de la monstroj. 
Nek Hirluino la Bela revenos al Pinato Gelin, nek Grimboldo 
al Grimslado, nek Halberado, durmana disirulo, al la Norda 
Lando. Ne malmultaj pereis, famaj aŭ senrenomaj, kapitanoj 
aŭ soldatoj; ĉartio estis granda batalo kaj la plenan sumon 
de ĝi neniu historio rakontis. 

Do longe poste poeto en Rohano diris en sia kanto pri la 
dolmenoj de Mundburgo. 

Ni aŭdis pri 1' kornoj en montoj sonoraj, 
pri r glavoj brilantaj en Suda reĝlando. 

Paŝis ĉevaloj al Stoninglando 
kiel vento matena. Ĉendiĝis milito. 

Pereis Teodeno, potenca princido, 
al oraj haloj kaj verdaj paŝtejoj 
en nordaj kampoj neniam revene, 
r armea ĉefestro. Hardingo, Gutlafo, 

Dunhero, Deorvino, la brava Grimboldo, 

Herefaro, Herubrando, Horno, Fastredo, 
batalis kaj falis en fora tereno: 
en Montoj Mundburgaj sub hum' ili kuŝas 



kun aliancanoj, princoj Gondoraj. 

Nek bela Hirluino al mara montaro, 
nek olda Forlongo al valoj florantaj 
al Arnaĥo iam, lia propra hejmloko 
reiris triumfe; nek altaj pafistoj 
Derufin', Duilino, al akvo malhela, 
marŝoj Morthondaj sub monta ombraro. 
Morto matene kaj fine de 1' tago 
lordojn kaj ordinarulojn prenis, longe 
jam dormas ili sub herbo Gondora 
apud la Granda River' nun griza larmece 
kaj brile arĝenta, tiam ĝi ruĝis 
ruliĝe, akvo brue blekanta: 
ŝaŭmo sanga flamis je sunsubiro; 
vespere brulis montoj signalofajre; 
ruĝis la roso en Ramaso Ekor. 



7 


La ŝtiparo de Denetoro 

Kiam la malhela ombro ĉe la Pordego foriris, Gandalfo plu 
sidis senmove. Sed Grinĉjo stariĝis, kvazaŭ granda pezo 
estus forlevita de li; kaj li staris aŭskultante la kornojn, kaj 
ŝajnis al li, ke ili rompos al li la koron pro ĝojo. Kaj neniam 
dum postaj jaroj li povis aŭdi kornon en la malproksimo sen 
tio, ke larmoj aperis en liaj okuloj. Sed nun lia komisio subite 
revenis al lia memoro, kaj li kuris antaŭen. Tiumomente 
Gandalfo ekmoviĝis kaj parolis al Ombrofakso, kaj estis 
rajdonta tra la Pordego. 

— Gandalfo, Gandalfo! — kriis Grinĉjo, kaj Ombrofakso 
haltis. 

— Kial vi estas ĉi tie? — diris Gandalfo. — Ĉu ne estas leĝo 
en la Urbo, ke portantoj de la nigro kaj arĝento devas resti 
en la Citadelo, krom se la Mastro permesas, ke ili foriru? 

— Tion li faris, — diris Grinĉjo. — Li forsendis min. Sed mi 
timas. lo terura eble okazos tie supre. La Mastro malsaĝiĝis, 
laŭ mia opinio. Mi timas, ke li sin mortigos, kaj mortigos 
ankaŭ Faramiron. Ĉu vi ne povas ion fari? 

Gandalfo trarigardis la gapan Pordegon, kaj jam sur la 
kampoj li aŭdis la kreskantan bruon de batalado. Li pugnigis 
sian manon. 

— Mi devas iri, — li diris. — La Nigra Rajdanto vagas, kaj li 
ankoraŭ alportos al ni ruinon. Mankas al mi tempo. 

— Tamen Faramiro! — kriis Grinĉjo. — Li ne estas mortinta, 
kaj oni bruligos lin vivantan, se iu ne malhelpos ilin. 



— Ĉu bruligos vivantan? — diris Gandalfo. — Pri kio temas? 
Rapidu! 


— Denetoro iris al la Tomboj, — diris Grinĉjo, — kaj li 
kunprenis Faramiron, kaj li diris, ke ni ĉiuj estas bruligotaj, 
kaj li ne atendos, kaj oni devos konstrui ŝtiparon kaj bruligi 
surĝi lin kaj Faramiron. Kaj li sendis homojn poralporti 
lignon kaj oleon. Kaj mi sciigis Beregondon, sed mi timas, ke 
li ne riskos forlasi sian postenon: li sentinelas. Kaj ĉiuokaze, 
kion li povas fari? — Tiel Grinĉjo elverŝis sian rakonton, 
streĉante sin supren kaj tuŝante la genuon de Gandalfo per 
la tremaj manoj. — Ĉu vi povas savi Faramiron? 

— Eble mi povas, — diris Gandalfo; — sed se jes, tiam 
mortos aliaj, mi timas. Nu mi devas veni, ĉar neniu alia helpo 
povas atingi lin. Sed el tio ĉi venos miso kaj malĝojo. Eĉ en 
la mezo de nia fortikaĵo la Malamiko kapablas trafi nin: ĉar 
ĝuste lia volo enmiksiĝas. 

Tiam decidiĝinte li agis rapide; kaj levinte Grinĉjon kaj lin 
sidiginte antaŭ sin, per vorto li turnis Ombrofakson. Supren 
laŭ la ascendaj vojoj de MinasoTirit ili klakadis, dum la 
milita bruo kreskis malantaŭ ili. Ĉie viroj stariĝis el siaj 
malespero kaj timego, kaptante siajn armilojn, kriante unu al 
alia: “Rohano venis!” Komandantoj kriis, kompanioj apeliĝis; 
multaj jam marŝis suben al la Pordego. 

Ili renkontis princon Imrahilo, kaj tiu vokis al ili: 

— Kien nun, Mitrandiro? La rohananoj batalas sur la kampoj 
de Gondoro! Ni devas kunigi ĉiujn troveblajn fortojn. 

— Vi bezonos ĉiujn virojn kaj pli, — diris Gandalfo. 

— Laŭeble rapidu. Mi venos, kiam mi povos. Sed mi havas 
komision pri Mastro Denetoro, kiu estas neprokrastebla. 
Komandu dum la foresto de la Mastro! 



Ili pluiris; kaj dum ili plialtiĝis kaj proksimiĝis al la Citadelo, 
ili sentis la venton sur siaj vizaĝoj, kaj ili ekvidis brileton de 
la mateno en foro, lumon kreskantan sur la suda ĉielo. Sed 
tiu alportis al ili malmulte da espero, sensciaj pri la misaĵo, 
kiu kuŝis antaŭ iii, timantaj veni tro malfrue. 

— La mallumo forpasas, — diris Gandalfo, — sed ĝi ankoraŭ 
kuŝas peze sur tiu ĉi Urbo. 

Ĉe la pordo de la Citadelo ili trovis neniun sentinelon. 

— Do Beregondo iris, — diris Grinĉjo pli espere. Ili forturnis 
sin kaj rapidis laŭ la vojo al la Fermita Pordo. Gi staris larĝe 
aperta, kaj la gardisto kuŝis antaŭ ĝi. Li estis mortigita, kaj 
lia ŝlosilo estis forprenita. 

— Fare de la Malamiko! — diris Gandalfo. — Tiajn farojn li 
ŝatas: amiko militu kontraŭ amiko; lojalo dividita pro 
konfuziĝo de koroj. — Li elseliĝis kaj ordonis, ke Ombrofakso 
reiru al sia stalo. — ĉar, amiko mia, vi kaj mi devis 
antaŭlonge reiri al la kampoj, sed aliaj aferoj prokrastigas 
min. Tamen venu rapide, kiam mi vokos! 

Ili pasis la pordon kaj marŝis suben laŭ la serpentuma vojo. 
Lumo kreskis, kaj la altaj kolonoj kaj ĉizitaj figuroj apudvoje 
preteriris malrapide kvazaŭ grizaj fantomoj. 

Subite la silento estis rompita, kaj ili aŭdis sube kriojn kaj 
sonoradon de glavoj: tiajn sonojn, kiaj ne estis aŭditaj en la 
sanktaj lokoj depost la konstruado de la Urbo. Finfine ili 
alvenis al Rat Dineno kaj rapidis al la Domo de la Regantoj, 
kiu baŭmis sub sia granda kupolo en la krepusko. 

— Ĉesu! Ĉesu! — kriis Gandalfo, saltante antaŭen al la ŝtona 
ŝtuparo antaŭ la pordo. — Ĉesigu ĉi frenezaĵon! 



Ĉartie estis la servistoj de Denetoro kun glavoj kaj torĉoj en 
la manoj; sed sola sub la portiko sur la plej alta ŝtupo staris 
Beregondo, vestita per la nigro kaj arĝento de la gardistaro; 
kaj li forbaris al ili la pordon. Du el ili jam falis pro lia glavo, 
makulante la sanktejon persia sango; kaj aliaj malbenis lin, 
nomante lin eksterleĝulo kaj perfidinto de la Mastro. 

Ĝuste kiam Gandalfo kaj Grinĉjo kuris antaŭen, ili aŭdis en 
la domo de la mortintoj la voĉon de Denetoro krianta: 

— Rapidu, rapidu! Faru laŭ mia ordono! Mortigu por mi tiun 
renegaton! Aŭ ĉu mi mem devos tion fari? 

Tiam la pordo, kiun Beregondo maldekstramane tenis 
fermita, estis abrupte malfermita, kaj tie malantaŭ li staris la 
Mastro de la Urbo, alta kaj minaca; lumo flamsimila estis en 
liaj okuloj, kaj li tenis elingigitan glavon. 

Sed Gandalfo saltis supren laŭ la ŝtupoj, kaj la homoj 
retroiris antaŭ li kaj kovris siajn okulojn; ĉar lia alveno similis 
envenon de blanka lumo en lokon malhelan, kaj li venis ege 
kolera. Li levis sian manon, kaj dum bato mem la glavo de 
Denetoro flugis alten kaj eliris el lia man-teno kaj falis 
malantaŭ li en la ombroj de la domo; kaj Denetoro retropaŝis 
antaŭ Gandalfo mirigite. 

— Kio estas tio ĉi, Mastro? — diris la sorĉisto. — La domoj de 
la mortintoj ne taŭgas al vivantoj. Kaj kial viroj batalas ĉi tie 
en la sanktejo, kiam sufiĉe da milito okazas antaŭ la 
Pordego? Aŭ ĉu nia Malamiko venis eĉ al Rat Dineno? 

— Ekde kiam la Mastro de Gondoro devas pravigi sin al vi? 

— demandis Denetoro. — Aŭ ĉu mi ne rajtas ordoni al miaj 
servistoj? 

— Vi rajtas, — diris Gandalfo. — Sed aliaj rajtas kontraŭstari 
vian volon, kiam ĝi turniĝas al frenezo kaj miso. Kie estas via 



filo Faramiro? 


— Li kuŝas interne, — diris Denetoro, — brulanta, jam 
brulanta. Ili bruligis fajron en lia karno. Sed baldaŭ forbrulos 
ĉiuj. La Okcidento malsukcesis. Gi detruiĝos en granda 
incendio, kaj ĉiofiniĝos. Cindro! Cindro kaj fumo forblovotaj 
per la vento! 

Gandalfo, vidante la frenezon, kiu okupis lin, timis, ke li jam 
plenumis ian misaĵon, kaj li impetis antaŭen kun Beregondo 
kaj Grinĉjo malantaŭe, dum Denetoro retroiris ĝis li haltis 
apud la tablo interne. Sed tie ili trovis Faramiron, plu 
sonĝantan en sia febro, kuŝanta sur la tablo. Ligno estis 
staplita sub la tablo kaj alte ĉirkaŭ ĝi, kaj ĉio estis saturita je 
oleo, eĉ la vestaĵoj de Faramiro kaj la tukoj; sed ankoraŭ ne 
estis ĉendita la brulaĵo. Tiam Gandalfo vidigis la forton, kiu 
en li estis kaŝita, samkiel la lumo de lia potenco estis kaŝita 
sub lia griza mantelo. Li suprensaltis sur la ŝtipojn, kaj 
levinte la malsanulon senstreĉe li resaltis suben, kaj portis 
lin al la pordo. Sed dum li faris tion, Faramiro ĝemis kaj 
alvokis sian patron dumsonĝe. 

Denetoro tikegis kvazaŭ vekiĝanta el tranco, kaj la flamo 
formortis en liaj okuloj, kaj li ekploris; kaj li diris: 

— Ne forprenu de mi mian filon! Li alvokas min. 

— Li vokas, — diris Gandalfo, — sed vi ankoraŭ ne rajtas 
veni al li. Ĉar li devas serĉi kuracon sur la sojlo de la morto, 
kaj eble ne trovi ĝin. Intertempe via rolo estas eliri al la 
batalo en via Urbo, kie eble atendas vin morto. Tion vi scias 
en via koro. 

— Li ne revekiĝos, — diris Denetoro. — Batalado vanas. Kial 
ni deziru vivi pli longe? Kial ni ne iru morten flank-al-flanke? 



— Aŭtoritato ne estas donita al vi, Reganto de Gondoro, 
decidi la horon de via morto, — respondis Gandalfo. — Kaj 
nur la reĝoj paganaj, sub la regno de la Malhela Potenco, 
faris tiel, mortigante sin en fiero kaj malespero, murdante 
sian parencaron porfaciligi la propran morton. 

Poste, trapasinte la pordon, li prenis Faramiron el la mortiga 
domo kaj kuŝigis lin sur la kadavroportilon, sur kiu li estis 
alportita, kaj kiu estis nun starigita sub la portiko. Denetoro 
sekvis lin, kaj staris tremante, rigardante sopire la vizaĝon 
de sia filo. Kaj momente, dum ĉiuj silentis kaj senmovis, 
rigardantaj la Mastron en ties agonio, li ŝanceliĝis. 

— Venu! — diris Gandalfo. — Ni estas bezonataj. Multon vi 
ankoraŭ povos fari. 

Tiam subite Denetoro ridis. Li staris denove alta kaj fiera, kaj 
repaŝinta rapide al la tablo li levis de sur ĝi la kusenon, al 
kiu lia kapo estis apogita. Poste, veninte al la enirejo li 
flanken ŝovis la kovrilon, kaj jen! li tenis inter la manoj 
palantiron. Kaj kiam li levis ĝin, ŝajnis al la spektantoj, ke la 
globo ekardas pro interna flamo, tiel ke la magran vizaĝon 
de la Mastro prilumis kvazaŭruĝa fajro, kaj ĝi ŝajnis ĉizita el 
ŝtono dura, akra pro nigraj ombroj, nobla, fiera, kaj terura. 
Liaj okuloj ekbriletis. 

— Ĉu fiero kaj malespero! — li kriis. — Ĉu vi supozis, ke 
blindas la okuloj de la Blanka Turego? Ne, mi vidis pli ol vi 
scias, Griza Folulo. Ĉar via espero estas nur senscio. Iru do 
kaj laboru kurace! Eliru kaj batalu! Vanto. Dum iomete da 
tempo vi eble triumfos sur la kampo, dum unu tago. Sed la 
Potenco nun leviĝanta nevenkeblas. Al tiu ĉi Urbo nur la 
unua fingro de ties mano ĝis nun etendiĝis. La tuta oriento 
moviĝas. Kaj jam nun la vento de via espero trompas vin, kaj 
alblovas laŭ Anduino ŝiparon kun nigraj veloj. La Okcidento 



malsukcesis. Jam tempo estas, ke ĉiuj foriru, kiuj ne volas 
esti sklavoj. 


— Tiaj konsiloj efektive certigos la Malamikan venkon, 

— diris Gandalfo. 

— Do esperu plu! — ridis Denetoro. — Ĉu mi ne konas vin, 
Mitrandiro? Vi esperas regi anstataŭ mi, stari malantaŭ ĉiu 
trono, norde, sude kaj okcidente. Mi tralegis vian menson kaj 
ties politikon. Ĉu mi ne scias, ke vi ordonis al jena duonulo 
daŭre silenti? Ke vi alportis lin ĉi tien, por ke li estu spiono 
en mia ĉambro mem? Kaj tamen dum nia interparolo mi 
ekkonis la nomojn kaj celon de ĉiuj viaj kunuloj. Do! Per la 
maldekstra mano vi volas uzi min dum kelka tempo kiel 
ŝirmilon kontraŭ Mordoro, kaj per la dekstra alvenigi tiun 
disirulon de la nordo por anstataŭi min. Sed mi diras al vi, 
Gandalfo Mitrandiro, ke mi ne estos via instrumento! Mi 
estas Reganto el la Domo de Anariono. Mi ne cedos por esti 
kaduka ĉambelano de iu parvenuo. Eĉ se lia pretendo estus 
pruvita al ni, lia deveno estas nur laŭ la linio de Isilduro. Mi 
ne kliniĝos al tia persono, la lasta el ĉifona domanaro jam 
longe senigita je nobeleco kaj digno. 

— Kion do vi volus havi, — diris Gandalfo, — se via volo 
ricevus sian deziron? 

— Mi volus, ke ĉio estu tia, kia ĝi estis dum ĉiuj tagoj de mia 
vivo, — respondis Denetoro, — kaj dum la tagoj de miaj 
prapatroj antaŭ mi: estri la Urbon en paco, kaj lasi post mi 
seĝon por mia filo, kiu estus la propra mastro kaj ne lernanto 
de sorĉisto. Sed se la sorto rifuzas tion al mi, tiam mi volas 
havi nenion: nek vivon reduktitan, nek duonigitan amon, 
nek honoron malfortigitan. 

— Al mi ne ŝajnas, ke Reganto, kiu fidele transdonus sian 
regaĵon, estus reduktita rilate amon aŭ honoron, — diris 



Gandalfo. — Kaj minimume vi ne rabos al via filo lian elekton 
dum lia morto plu dubindas. 


Je tiuj vortoj la okuloj de Denetoro reflamiĝis, kaj 
subakseliginte la ŝtonon li elingigis ponardon kaj paŝis al la 
kadavroportilo. Sed Beregondo saltis antaŭen kaj stariĝis 
antaŭ Faramiro. 

— Do! — kriis Denetoro. — Vi jam forŝtelis duonon de la amo 
de mia filo. Nun vi ŝtelas ankaŭ la korojn de miaj kavaliroj, 
tiel ke ili tute rabas al mi mian filon en la fino. Sed almenaŭ 
pri tio ĉi vi ne kontraŭstaros niian volon: regi mian propran 
finon. Venu! — li kriis al siaj servistoj. — Venu, se vi ne estas 
ĉiuj perfidintoj! 

Tiam du el ili kuris al li supren laŭ la ŝtuparo. Rapide li kaptis 
torĉon el la mano de unu el ili kaj resaltis en la domon. 

Antaŭ ol Gandalfo povis malhelpi tion, li ŝovis la ardaĵon 
inter la brulaĵojn, kaj tuj ili ekkrakis kaj muĝe flamiĝis. 

Poste Denetoro saltis sur la tablon, kaj starante tie volvita 
perfajro kaj fumo, li levis la bastonon de sia reganteco, kiu 
kuŝis antaŭ liaj piedoj, kaj rompis ĝin per sia genuo. Jetinte 
la pecojn en la flamojn, li riverencis kaj sin kuŝigis sur la 
tablo, ambaŭmane premante al sia brusto la palantiron. Kaj 
oni diras, ke ĉiam poste, se iu rigardis en tiun ŝtonon, krom 
se li havus grandan volforton por alimaniere utiligi ĝin, li 
vidis nurdu maljunajn manojn velkantaj en flamoj. 

Gandalfo en malĝojo kaj hororo forturnis la vizaĝon kaj 
fermis la pordon. Kelkan tempon li staris penseme, silenta 
sur la sojlo, dum tiuj, kiuj estis ekstere, aŭdis la avidan 
muĝon de la fajro interne. Kaj poste Denetoro eligis laŭtan 
krion, kaj poste ne plu parolis, nek estis iam ajn denove 
vidita de mortemuloj. 



— Tiel forpasas Denetoro, filo de Ekteliono, — diris Gandalfo. 
Poste li sin turnis al Beregondo kaj la servistoj de la Mastro, 
kiuj staris tie konsternite. — Kaj tiel pasas ankaŭ tiuj tagoj 
de Gondoro, kiujn vi konis: ĉu bone, ĉu malbone, ili finiĝis. 
Misaĵoj estas faritaj ĉi tie; sed nun metu flanken ĉiun 
malamikecon, kiu estas intervi, ĉarĝin aranĝis la Malamiko, 
kaj ĝi efikas laŭ lia volo. Vi estis kaptitaj per araneaĵo de 
kontraŭantaj devoj, kiun ne vi teksis. Sed pensu, vi servistoj 
de la Mastro, blinde obeemaj, ke sen la perfido de 
Beregondo ankaŭ Faramiro, komandanto de la Blanka 
Turego, jam estus bruligita. Forportu el tiu ĉi malfeliĉa loko 
viajn kamaradojn, kiuj pereis. Kaj ni portos Faramiron, 
Mastron de Gondoro, al loko, kie li povos dormi pace, aŭ 
morti, se tia estos lia sorto. 

Gandalfo kaj Beregondo, levinte la portilon, forportis ĝin al 
la Domoj de Kuracado, dum malantaŭ ili marŝis Grinĉjo kun 
la klinita kapo. Sed la servistoj de la Mastro staris rigardante 
kiel afliktitoj la domon de la mortintoj. Kaj ĝuste kiam 
Gandalfo atingis la finon de Rat Dineno aŭdiĝis bruego. 
Retrorigardante ili vidis la kupolon de la domo splitiĝi kaj 
fumojn eliĝi; kaj poste kun falego kaj muĝado de ŝtonoj ĝi 
falis en agitiĝo de fajro; sed plu nereduktite la flamoj dancis 
kaj flagris en la ruinaĵo. Tiam terurite la servistoj fuĝis kaj 
sekvis Gandalfon. 

Fine ili revenis al la Pordo de 1' Regantoj, kaj Beregondo 
rigardis malĝoje la pordiston. 

— Tiun faron mi ĉiam bedaŭros, — li diris; — sed freneza 
hastemo pelis min, kaj li ne volis aŭskulti, sed elingigis 
glavon kontraŭ min. — Preninte la ŝlosilon, kiun li kaptis de 
la mortigito, li fermis la pordon kaj ŝlosis ĝin. — Tion ĉi oni 
nun devus transdoni al la Mastro Faramiro, — li diris. 



— La princo de Dol Amroto komandas dum la foresto de la 
Mastro, — diris Gandalfo, — sed pro tio, ke li ne ĉeestas, mi 
devas mem respondeci pri tio ĉi. Mi ordonas, ke vi konservu 
la ŝlosilon kaj ĝin gardu, ĝis la Urbo denove estos ordigita. 

Nun finfine ili pasis en la altajn rondojn de la Urbo, kaj en la 
matena lumo ili vojiris al la Domoj de Kuracado; kaj tiuj estis 
belaj domoj destinitaj prizorgi tiujn, kiuj grave malsanis, sed 
nun ili estis pretigitaj por flegado de vunditoj en batalo aŭ 
mortontoj. Ili staris ne malproksime de la Citadela Pordo, en 
la sesa rondo, apud ties suda muro, kaj ĉirkaŭ ili estis 
ĝardeno kaj razeno kun arboj, la sola tia loko en la Urbo. Tie 
loĝis la malmultaj virinoj, al kiuj estis permesite resti en 
Minaso Tirit, ĉar ili estis lertaj pri kuracado aŭ servantoj de la 
kuracistoj. 

Sed ĝuste kiam Gandalfo kaj liaj kunuloj venis portante la 
portilon al la ĉefpordo de la Domoj, ili aŭdis kriegon, kiu 
leviĝis el la kampo antaŭ la Pordego kaj leviĝinte akre kaj 
trapike sur la ĉielon pasis, kaj formortis sur la vento. Tiel 
terura estis la krio, ke momente ĉiuj staris senmove, kaj 
tamen post ĝia forpaso subite iliaj koroj estis ekzaltitaj per 
tia espero, kian ili ne konis de kiam la mallumo venis el la 
oriento; kaj ŝajnis al ili, ke la lumo klariĝas kaj la suno 
trarompas la nubojn. 

Sed la vizaĝo de Gandalfo estis serioza kaj malĝoja, kaj 
ordoninte, ke Beregondo kaj Grinĉjo prenu Faramiron en la 
Domojn de Kuracado, li suriris la apudajn murojn; kaj tiel kiel 
figuro ĉizita el blanko li staris sub la nova suno kaj 
forrigardis. Kaj li vidis per la vidkapablo, donita al li, ĉion, kio 
okazis; kaj kiam Eomero elrajdis el la avangardo de la batalo 
kaj staris apud tiuj, kiuj falis sur la kampo, li suspiris, kaj li 
denove ĵetis sur sin sian mantelon, kaj foriris de sur la muroj. 
Kaj Beregondo kaj Grinĉjo trovis lin staranta penseme antaŭ 
la pordo de la Domoj, kiam ili eliris. 



Ili rigardis lin, kaj dum kelka tempo li silentis. Fine li 
ekparolis: 

— Amikoj miaj kaj ĉiuj homoj de tiu ĉi urbo kaj de la 
okcidentaj landoj! Aferoj ege tristaj kaj gloraj estas 
okazintaj. Ĉu ni ploru aŭ ĝoju? Pli ol ni esperis, la 
Komandanto de niaj malamikoj estas detruita, kaj vi aŭdis la 
eĥon de lia lasta malespero. Sed li ne iris sen doloro kaj 
amaraj perdoj. Kaj tion mi eble evitus, se ne okazus la 
frenezeco de Denetoro. Tiel longe etendiĝas la atingo de nia 
Malamiko! Ve! Sed nun mi konstatas, kiel lia volo povis eniri 
la kernon mem de la Urbo. 

» Kvankam la Regantoj supozis, ke tio estas sekreto 
konservata nur de ili, jam longe mi sciis, ke ĉi tie en la 
Blanka Turego, kiel ĉe Ortanko, unu el la Sep ŝtonoj estas 
gardata. Dum la tagoj de sia saĝo Denetoro ne arogis al si 
uzi ĝin, nek defii Saŭronon, konante la limojn de la propra 
forto. Sed lia saĝo velkis; kaj mi timas, ke dum kreskis la 
danĝero de lia regno li enrigardis la ŝtonon kaj estis 
trompita: pli ol unufoje, mi konjektas, post kiam Boromiro 
foriris. Li estis tro forta por submetiĝi al la volo de la Malhela 
Potenco, tamen li vidis nur tion, kion tiu Potenco permesis al 
li. La informoj, kiujn li akiris, sendube ofte utilis al li; tamen 
la vizio de la granda potenco de Mordoro, kiu estis montrita 
al li, nutris la malesperon en lia koro ĝis ĝi renversis lian 
menson. 

— Jam mi komprenas tion, kio ŝajnis al mi stranga! — diris 
Grinĉjo, tremegante pro la rememoro dumparole. — La 
Mastro foriris el la ĉambro en kiu kuŝis Faramiro; kaj nur post 
lia reveno mi pensis la unuan fojon, ke li estas ŝanĝita, 
maljuna kaj kaduka. 

— Estis ĝuste en la horo mem, en kiu Faramiro estis portita 
al la Turego, ke multaj el ni vidis strangan lumon en la 



plejalta ĉambro, — diris Beregondo. — Sed ni vidis pli frue 
tiun lumon, kaj jam delonge en la Urbo vastiĝis onidiro, ke la 
Mastro de tempo al tempo luktis enpense kontraŭ sia 
Malamiko. 

— Ve! do mi konjektis prave, — diris Gandalfo. — Tiel la volo 
de Saŭrono eniris en Minason Tirit; kaj tial mi estas 
prokrastigita ĉi tie. Kaj ĉi tie mi estos devigata resti, ĉar 
baldaŭ min ŝarĝos aliaj taskoj, ne nur Faramiro. Nun mi 
devas iri suben por renkonti la venontojn. Mi vidis sur la 
kampo ion, kio tre malĝojigas mian koron, kaj eble realiĝos 
eĉ pli granda malĝojo. Akompanu min, Grinĉjo! Sed vi, 
Beregondo, devas reiri al la Citadelo kaj rakonti tie al la 
ĉefgardisto ĉion, kio okazis. Estos lia devo, bedaŭrinde, 
eksigi vin el la gardistaro, sed diru al li, ke se mi rajtas 
konsili lin, vi devus esti sendita al la Domoj de Kuracado por 
esti la gardanto kaj servisto de via komandanto, kaj esti ĉe 
lia flanko, kiam li vekiĝos — se tio iam ajn okazos. Ĉar ĝuste 
vi savis lin el la fajro. Iru tuj! Mi revenos baldaŭ. 

Tion dirinte li forturniĝis kaj iris kun Grinĉjo malsupren al la 
subaj partoj de la urbo. Kaj ĝuste kiam ili rapide laŭvojis la 
vento alportis grizan pluvon, kaj ĉiuj fajroj malardiĝis, kaj 
leviĝis antaŭ ili granda fumego. 



8 


La Domoj de Kuracado 

En la okuloj de Gaja estis nebuleto kaj laco, kiam ili 
proksimiĝis al la ruinigita Pordego de Minaso Tirit. Li 
malmulte atentis la ruinaĵon kaj buĉadon, kiuj estis ĉirkaŭe. 
Fajro, fumo kaj fetoro estis en la aero; ĉar multaj maŝinoj 
estis bruligitaj aŭ ĵetitaj en la fajroputojn, kaj ankaŭ multaj 
mortigitoj, dum ie-tie kuŝis multaj kadavroj de la grandaj 
sudaj monstroj, duonbruligitaj, aŭ rompitaj perŝtonĵeto, aŭ 
okule trapafitaj de la kuraĝaj pafarkistoj de Morthondo. La 
pluvo jam ĉesis antaŭ kelka tempo, kaj la suno ekbrilis 
supre; sed la tutan suban urbon daŭre volvis arda fumaĵo. 

Jam laboris homoj por liberigi vojon tra la postlasaĵo de la 
batalo; kaj nun tra la pordo eliris palankenistoj. Milde ili 
kuŝigis Eovinan sur molajn kusenojn; sed la korpon de la 
reĝo ili kovris per tukego ora, kaj ĉirkaŭ li ili portis torĉojn, 
kaj ties flamojn, palajn en la sunlumo, flirtigis la vento. 

Tiel venisTeodeno kaj Eovina al la ĉefurbo de Gondoro, kaj 
ĉiuj kiuj vidis ilin, malkovris la kapon kaj riverencis; kaj ili 
trapasis la cindrojn kaj fumon de la bruligita cirklo, kaj 
pluiris supren laŭ la ŝtonaj stratoj. Al Gaja la supreniro ŝajnis 
epoklonga, vojaĝo sensenca en malagrablega sonĝo, plu kaj 
plu iranta al iu neklara fino, kiun la memoro ne povas 
rekapti. 

Malrapide la lumoj de la torĉoj antaŭ li flagris kaj estingiĝis, 
kaj li marŝis en mallumo; kaj li pensis: 'Tio ĉi estas tunelo 
kondukanta al tombo; tie ni restos poreterne”. Sed subite en 
lian sonĝon falis voĉo vivanta. 

— Nu, Gaja! Dank' al sorto mi trovis vin! 



Li suprenrigardis kaj la nebuleto sur liaj okuloj iom klariĝis. 
Estis Grinĉjo! lii estis vizaĝ-al-vizaĝe en mallarĝa vojeto, kaj 
krom ili en ĝi estis neniu. Li frotis siajn okulojn. 

— Kie estas la reĝo? — li diris. — Kaj Eovina? — Poste li 
stumblis kaj sidiĝis sur doman antaŭŝtupon kaj komencis 
plori denove. 

— Ili iris supren en la Citadelon, — diris Grinĉjo. — Ŝajnas al 
mi, ke vi ekdormis marŝante kaj iris malĝustan vojon. Kiam 
ni konstatis, ke vi ne estas kun ili, Gandalfo sendis min por 
serĉi vin. Kompatinda Gajĉjo! Kiom mi ĝojas revidante vin! 
Sed vi estas elĉerpita, kaj mi ne ĝenos vin per parolado. Sed 
diru al mi, ĉu vi estas difektita, aŭ vundita? 

— Ne, — diris Gaja. — Nu, ne, mi opinias, ke ne. Sed mi ne 
povas uzi mian dekstran brakon, Grinĉjo, de kiam mi trapikis 
lin. Kaj mia glavo brulis kvazaŭ ŝtipeto. 

La vizaĝo de Grinĉjo zorgoplenis. 

— Nu, prefere venu kun mi laŭeble rapide, — li diris. — Se 
nur mi povus porti vin. Vi ne sufiĉe fortas por marŝi plu. Oni 
ne devis permesi, ke vi entute marŝu; sed vi devas pardoni 
ilin. Okazis tiom da teruraj aferoj en la Urbo, Gaja, ke unu 
kompatinda hobito venanta post la batalo estas facile 
pretervidebla. 

— Esti pretervidata ne ĉiam estas misfortune, — diris Gaja. 

— Min pretervidis ĵus... ne, ne, pri tio mi ne volas paroli. 
Helpu min, Grinĉjo! Ĉio denove mallumiĝas, kaj mia brako 
tiom malvarmas. 

— Apogu vin al mi, knabo Gaja! — diris Grinĉjo. — Ek jam! 
Piedon post piedo. Ne estas malproksime. 

— Ĉu vi intencas entombigi min? — demandis Gaja. 



— Ja ne! — diris Grinĉjo, klopodante soni feliĉa, kvankam 
lian koron vringis timo kaj kompato. — Ne, ni iras al la Domoj 
de Kuracado. 

Ili turnis sin el la vojeto, kiu pasis inter altaj domoj kaj la 
ekstera muro de la kvara cirklo, kaj ili retrovis la ĉefstraton 
kondukantan supren al la Citadelo. Paŝon post paŝo ili iris, 
dum Gaja ŝanceliĝis kaj murmuris kvazaŭ dormanto. 

“Mi neniam venigos lin tien, — pensis Grinĉjo. — Ĉu 
troveblas neniu por helpi min? Mi ne povas lasi lin ĉi tie”. 
Ĝuste tiam je lia surprizo knabo kure alvenis malantaŭe, kaj 
tiun pasanton li rekonis kiel Bergilon, filon de Beregondo. 

— Saluton, Bergilo, — li vokis. — Kien vi iras? Mi ĝojas revidi 
vin, kaj ankoraŭ vivantan! 

— Mi kure plenumas komisiojn por la kuracistoj, — diris 
Bergilo. — Mi ne povas halti. 

— Ne haltu! — diris Grinĉjo. — Sed diru al ili tie supre, ke ĉe 
ni estas malsana hobito, periano, notu, veninta post la 
batalo. Al mi ŝajnas, ke li ne povas marŝi tiomdistance. Se 
Mitrandiro estos tie, li ĝojos pri la mesaĝo. — Bergilo plu 
kuris. 

“Prefere mi atendu ĉi tie”, — pensis Grinĉjo. Do li permesis, 
ke Gaja sinku malrapide al la pavimo en lageto da sunlumo, 
kaj poste li sidiĝis apud li, kuŝigante la kapon de Gaja sur sia 
sino. Li palpis milde lian korpon kaj liajn membrojn, kaj 
prenis la manojn de sia amiko inter la proprajn. La dekstra 
mano sentiĝis glacieca. 

Post nelonge Gandalfo mem venis, serĉante ilin. Li kliniĝis 
super Gaja kaj karesis ties frunton; poste li zorge levis lin. 



— Li devis esti portita honore en tiun ĉi urbon, — li diris. 

— Li plene pravigis mian fidon; ĉar se Elrondo ne cedus al 
mi, neniu el vi ambaŭ ekirus; kaj tiuokaze multe pli misaj 
estus la fiaĵoj de ĉi tiu tago. — Li suspiris. — Kaj tamen jen 
por mi alia ŝarĝo, dum la tutan tempon la batalo balanciĝas. 

Do finfine Faramiro, Eovina kaj Gajadoko estis enlitigitaj en 
la Domoj de Kuracado; kaj tie oni flegis ilin bone. Ĉar 
kvankam ĉiu klero estis lastatempe falinta de sia antikva 
pleno, la kuracarto en Gondoro plu estis saĝa kaj lerta pri 
kuracado de vundoj kaj difektoj kaj ĉiuj malsanoj, kiujn 
suferis homoj oriente de la Maro. Krom nur la maljuneco. Ĉar 
portio ili trovis neniun kuracon, kaj efektive la longeco de 
iliaj vivoj jam velkis ĝis nur iomete pli ol ĉe aliaj homoj, kaj 
tiuj el ili, kiuj preterpasis kun vigleco dek jardekojn estis 
malmultaj, krom en iuj domoj pli purrasaj. Sed nun iliaj arto 
kaj klero estis perpleksigitaj; ĉartroviĝis multaj malsanaj pro 
morbo, kiun ili ne povis kuraci; kaj tiun ili nomis la Nigra 
Ombro, ĉar ĝi devenis de la nazguloj. Tiuj, kiujn ĝi trafis, 
malrapide pli kaj pli profunde ekdormis, kaj poste pasis al 
silento kaj terura malvarmego, kaj tiel mortis. Kaj ŝajnis al la 
flegantoj, ke la duonulon kaj la Damon de Rohano peze 
premis tiu morbo. Tamen kelkfoje dum pasado de la mateno 
ili parolis, murmurante en siaj sonĝoj; kaj la flegantoj 
aŭskultis ĉion diratan, eble esperante ekscii ion, kio helpus 
kompreni iliajn afliktojn. Sed baldaŭ ili komencis enfali la 
mallumon kaj, kiam la suno turniĝis okcidenten, sur iliajn 
vizaĝojn rampis griza ombro. Sed Faramiro brulis je febro, 
kiu ne konsentis malpliiĝi. 

Gandalfo iris zorgoplena de unu al la alia, kaj al li estis 
rakontita ĉio, kion la flegantoj aŭdis. Kaj tiel pasis la tago, 
dum la batalego ekstere daŭris kun ŝanceliĝaj esperoj kaj 
strangaj novaĵoj; kaj plu Gandalfo atendis kaj rigardis kaj ne 
eliris; ĝisfine la ruĝa sunsubiro plenigis la tutan ĉielon, kaj 
la lumo trafenestra falis sur la grizajn vizaĝojn de la 



malsanuloj. Tiam ŝajnis al la apudstarantoj, ke en la ardo la 
vizaĝoj ruĝiĝis kvazaŭ pro sano revenanta, sed tio nurestis 
mokado de la espero. 

Tiam maljunulino Joreta, la plej aĝa el la virinoj kiuj servis en 
tiu domo, rigardante la belan vizaĝon de Faramiro ekploris, 
ĉar amis lin la tuta popolo. Kaj ŝi diris: 

— Ve! se li mortos. Se nurtroviĝus reĝoj en Gondoro, kiel 
siatempe estis laŭdire! Ĉar estas dirite en malnova saĝaĵo: 

La reĝaj manoj estas la manoj de kuracisto. Tiel oni ĉiam 
povas koni la laŭleĝan reĝon. 

Kaj Gandalfo, kiu staris apude, diris: 

— La homoj eble memoros longe viajn vortojn, Joreta! Ĉar en 
ili estas espero. Eble reĝo efektive revenis al Gondoro; aŭ ĉu 
vi ne aŭdis la strangan novaĵon venintan en la Urbon? 

— Mi estis tro okupata pri tio kaj alio por atenti la tutan 
kriadon kaj vokadon, — ŝi respondis. — Mi nuresperas, ke 
tiuj murdemaj diabloj ne venos al tiu ĉi Domo kaj ne ĝenos 
la malsanulojn. 

Tiam Gandalfo eliris haste, kaj jam la ĉiela fajro forbruliĝis, 
kaj la ardaj montetoj velkis, durn cindrogriza vespero rampis 
sur la kampojn. 

Nun kiam la suno estis subiranta, Aragorno, Eomero kaj 
Imrahilo proksimiĝis al la Urbo kun siaj komandantoj kaj 
kavaliroj, kaj kiam ili alvenis antaŭ la Pordego, Aragorno 
diris: 

— Vidu la sunon subiranta en granda fajro! Gi estas signo de 
la fino kaj falo de multaj aferoj, kaj ŝanĝiĝo je la tajdoj de la 
mondo. Sed tiu ĉi Urbo restis komandita de la Regantoj dum 
multaj longaj jaroj, kaj mi timas, ke se mi enirus ĝin 



neinvitite, dubo kaj debato eble leviĝus, kiuj ne devus okazi 
dum tiu ĉi milito. Mi ne eniros, nek starigos ajnan pretendon, 
ĝis vidiĝos, ĉu venkos ni aŭ Mordoro. Oni starigos miajn 
tendojn sur la kampo, kaj ĉi tie mi atendos la bonvenigon far 
la Mastro de la Urbo. 

Sed Eomero diris: 

— Vi jam levis la standardon de la Reĝoj kaj vidigis la 
emblemojn de la domo de Elendilo. Ĉu vi permesos, ke tiujn 
oni defiu? 

— Ne, — diris Aragorno. — Sed mi taksas la tempon 
nematura; kaj mi ne emas al lukto krom kontraŭ nia 
Malamiko kaj liaj servistoj. 

Kaj la princo Imrahilo diris: 

— Viaj vortoj saĝas, Mastro, se iu kiu estas parenco de 
Mastro Denetoro rajtas konsili al vi pri tiu ĉi afero. Li estas 
fortvola kaj fiera, sed maljuna; kaj lia humoro estis stranga 
de kiam lia filo estis faligita. Tamen mi ne volus, ke vi restu 
kiel almozulo ĉe la pordo. 

— Ne kiel almozulo, — diris Aragorno. — Ni diru, kiel 
komandanto de la disiruloj, kiuj ne kutimiĝis al urboj kaj 
domoj el ŝtono. — Kaj li ordonis, ke lia standardo estu 
faldita; kaj li demetis la Stelon de la Norda Regno kaj 
transdonis ĝin por gardado al la filoj de Elrondo. 

Tiam princo Imrahilo kaj Eomero de Rohano lasis lin kaj pasis 
tra la Urbo kaj la tumulto de la popolo, kaj supreniris al la 
Citadelo; kaj ili venis al la Halo de la Turego, serĉante la 
Reganton. Sed ili trovis lian seĝon neokupata, kaj antaŭ la 
podio kuŝis Teodeno, la reĝo de Markio, sur lito ornamita; kaj 
ĉirkaŭ ĝi staris dek du torĉoj, kaj dek du gardistoj, kavaliroj 
el Rohano kaj el Gondoro. Kaj la drapaĵoj de la lito estis el 



verdo kaj blanko, sed sur la reĝo estis sternita ĝis lia brusto 
la granda tuko ora, kaj sur ĝi lia glavo, kaj ĉepiede lia ŝildo. 
La lumo de la torĉoj briletis en lia blanka hararo kiel 
sunlumo en la ŝaŭmo de fontano, sed lia vizaĝo estis bela 
kaj juna, krom ke sur ĝi esprimiĝis tia paco, kian ne povas 
atingi la juneco; kaj ŝajnis, ke li dormas. 

Post kiam ili staris kelkan tempon silentaj apud la reĝo, 
Imrahilo diris: 

— Kie estas la Reganto? Kaj ankaŭ kie estas Mitrandiro? 

Kaj unu el la gardistoj respondis: 

— La Reganto de Gondoro estas en la Domoj de Kuracado. 
Sed Eomero diris: 

— Kie estas Damo Eovina, mia fratino, ĉar ĉu ŝi ne devus 
kuŝi apud la reĝo, kaj sen ne malpli da honoro? Kien oni 
metis ŝin? 

Kaj Imrahilo diris: 

— Sed Damo Eovina ankoraŭ vivis, kiam oni alportis ŝin ĉi 
tien. Ĉu vi tion ne sciis? 

Tiam espero neatendita venis tiel subite al la koro de 
Eomero, kaj kun ĝi la mordo de zorgo kaj timo renovigitaj, ke 
li diris nenion pli, sed turnis sin kaj iris rapide el la halo; kaj 
la princo sekvis lin. Kaj kiam iii eliris, jam vesperiĝis kaj 
multaj steloj estis sur la ĉielo. Kaj venis Gandalfo piede kaj 
kun li iu mantelita pergrizo; kaj ili renkontiĝis antaŭ la 
pordo de la Domoj de Kuracado. Kaj ili salutis Gandalfon kaj 
diris: 



— Ni serĉas la Reganton, kaj oni diras, ke li estas en tiu ĉi 
Domo. Ĉu trafis lin iu damaĝo? Kaj Damo Eovina, kie estas 


ŝi? 


Kaj Gandalfo respondis: 

— Ŝi kuŝas interne kaj ne estas mortinta, sed estas proksima 
al la morto. Sed Mastron Faramiro vundis sago misa, kiel vi 
aŭdis, kaj li estas nun la Reganto: ĉarforiris Denetoro, kaj lia 
Domo estas cindrigita. — Kaj plenigis ilin doloro kaj miro pro 
la historio rakontita. 

Sed Imrahilo diris: 

— Do el la venko estas forŝirita la ĝojo, kaj ĝi estas amare 
pagita, se Gondoro kaj Rohano ambaŭ estas samtage rabitaj 
de siaj estroj. Eomero regas la rohananojn. Kiu regos la 
Urbon dume? Ĉu ni ne sendu nun por Mastro Aragorno? 

Kaj la mantelito ekparolis: 

— Li jam venis. 

Kaj oni vidis, kiam li enpaŝis la lumon de la ĉeporda 
lanterno, ke tiu estas Aragorno, volvita per la griza mantelo 
de Lorieno sur la armaĵo, kaj portanta neniun alian signon ol 
la verdan ŝtonon de Galadriela. 

— Mi venis, ĉar Gandalfo petas tion, — li diris. — Sed dume 
mi estas nur la Komandanto de la Dunadanoj el Arnoro; kaj 
la Mastro de Dol Amroto regos la Urbon ĝis vekiĝos Faramiro. 
Sed mia konsilo estas, ke Gandalfo regu nin ĉiujn en la tagoj 
sekvontaj kaj dum nia traktado pri la Malamiko. — Kaj tion ili 
konsentis. 


Poste Gandalfo diris: 



— Ni ne restu ĉe la pordo, ĉar la tempo urĝas. Ni eniru! Ĉar 
nur en la alveno de Aragorno restas ajna espero por la 
malsanuloj kuŝantaj en la Domo. Tiel parolis Joreta, saĝulino 
de Gondoro: La reĝaj manoj estas la manoj de kuracisto, kaj 
tiel oni povas koni la laŭleĝan reĝon. 

Tiam Aragorno eniris la unua, kaj la aliaj sekvis. Kaj tie ĉe la 
pordo estis du gardistoj en la livreo de la Citadelo: unu alta, 
sed la alia apenaŭ kun alteco de knabo; kaj vidante ilin, li 
ekkriis laŭte en surprizo kaj ĝojo. 

— Paŝegulo! Kiom belege! Ĉu vi scias, mi konjektis, ke estas 
vi sur la nigraj ŝipoj. Sed ĉiuj kriis “korsaroj” kaj rifuzis 
aŭskulti min. Kiel vi faris tion? 

Aragorno ridis kaj kaptis la manon de la hobito. 

— Vere bela renkontiĝo! — li diris. — Sed ankoraŭ ne estas 
tempo por vojaĝistaj rakontoj. 

Sed Imrahilo diris al Eomero: 

— Ĉu tiel ni alparolas niajn reĝojn? Tamen eble li portos sian 
kronon kun alia nomo! 

Kaj Aragorno, aŭdinte lin, sin turnis kaj diris: 

— Vere, ĉar en la alta malnova lingvo mi estas Elesaro, la 
Elfŝtono, kaj Envinjataro la Renoviganto, — li levis de sia 
brusto la verdan ŝtonon, kiu kuŝis tie. — Sed Paŝegulo estos 
la nomo de mia domanaro, se tiu iam estos starigita. En la 
alta lingvo ĝi ne sonos tiom malbone, kaj Telkontaro estos mi 
kaj ĉiuj miaj heredantoj. 

Kaj post tio ili pasis en la Domon; kaj dum ili iris al la 
ĉambroj, en kiuj oni flegis la malsanulojn, Gandalfo rakontis 
pri la faroj de Eovina kaj Gajadoko: 



— Mi longe staris apud ili, kaj komence ili multe parolis dum 
sia sonĝado, antaŭ ol sinki en la mortan mallumon. Ankaŭ 
estas donite al mi vidi multajn aferojn malproksimajn. 

Aragorno unue iris al Faramiro, kaj poste al Damo Eovina, kaj 
laste al Gaja. Rigardinte la vizaĝojn de la malsanuloj kaj 
vidinte ties dolorojn, li suspiris. 

— Ĉi tie mi devos utiligi la tutajn potencon kaj lerton 
donitajn al mi, — li diris. — Se nur Elrondo estus ĉi tie, ĉar li 
estas la plejaĝa el nia tuta raso, kaj posedas la plej grandan 
potencon. 

Kaj Eomero, konstatante, ke li estas samtempe malĝoja kaj 
lacega diris: 

— Unue vi devas ripozi, ĉu ne, kaj almenaŭ manĝi iomete. 
Sed Aragorno respondis: 

— Ne, portiuj tri, kaj plej frue por Faramiro, la tempo 
elĉerpiĝas. Necesas plej granda rapideco. 

Poste li vokisjoretan kaj diris: 

— Vi havas stokon da sanigaj herboj en tiu ĉi Domo, ĉu ne? 

— Jes, sinjoro, — ŝi respondis, — sed ne sufiĉe, laŭ mia takso, 
por ĉiuj, kiuj bezonos ilin. Sed certe mi ne scias, kie ni akiros 
pli, ĉar ĉio misas en tiuj ĉi teruraj tagoj pro fajro kaj bruladoj, 
kaj la knaboj, kiuj plenumas komisiojn, tiel malmultas, kaj 
ĉiuj vojoj estas baritaj. Vidu, jam de tagoj sennombraj neniu 
ĉaristo venis el Losarnaĥo al la bazaro! Sed ni faras nian 
plejeblon en la Domo pertio, kion ni havas, kiel certe via 
moŝto scias. 

— Mi prijuĝos tion post la vido, — diris Aragorno. — Ankaŭ 
alia afero malmultas, tempo por parolado. Ĉu vi havas 



atelason? 


— Mi ne scias, vere, moŝto, almenaŭ ne tiunome. Mi iros 
enketi ĉe la herbmajstro, li konasĉiujn malnovajn nomojn. 

— Oni nomas ĝin ankaŭ reĝfolio, — diris Aragorno, — kaj 
eble vi konas ĝin laŭ tiu nomo, ĉar tiel nomas ĝin la 
kamparanoj en ĉi lastaj tagoj. 

— Ho, tion! — dirisjoreta. — Nu, se via moŝto tiel nomus ĝin 
komence, mi povus diri al vi. Ne, ni havas neniom, mi certas. 
Vidu, mi neniam aŭdis, ke ĝi posedas iun apartan virton; kaj 
fakte mi ofte diris al miaj fratinoj, kiam ni trovis ĝin en la 
arbaro: “reĝfolio, — mi diris, — jen stranga nomo, kaj mi 
scivolas, kial ĝi estas nomita tiel; ĉar se mi estus reĝo, mi 
kreskigus plantojn pli helajn en mia ĝardeno”. Tamen ĝi 
odoras agrable kiam pistita, ĉu ne? Se agrable estas la ĝusta 
vorto: eble pli taŭgas sanige. 

— Vere sanige, — diris Aragorno. — Kaj nun, virino, se vi 
amas Mastron Faramiro, kuru tiel rapide, kiel via lango, kaj 
akiru por mi reĝfolion, se en la Urbo troviĝas almenaŭ unu 
folio. 

— Kaj se ne, — diris Gandalfo, — mi rajdos al Losarnaĥo kun 
Joreta malantaŭe, kaj ŝi kondukos min al la arbaro, sed ne al 
siaj fratinoj. Kaj Ombrofakso instruos al ŝi la signifon de 
hasto. 

Kiam Joreta iris, Aragorno ordonis, ke la ceteraj virinoj 
varmigu akvon. Poste li kaptis la manon de Faramiro, kaj 
metis sian alian manon sur la frunton de la malsanulo. Tion 
kovris ŝvito; sed Faramiro ne moviĝis, nek faris iun ajn 
indikon, kaj ŝajnis apenaŭ spiri. 

— Li preskaŭ elĉerpiĝis, — diris Aragorno, sin turnante al 
Gandalfo. — Sed tio ne devenas de la vundo. Vidu! tiu 



resaniĝas. Se li estus trafita de sageto nazgula, li jam tiun 
nokton mortus. Tiun vundon kaŭzis sudula sago, laŭ mia 
konjekto. Kiu ĝin eltiris? Ĉu ĝi estas konservita? 

— Eltiris ĝin mi, — diris Imrahilo, — kaj ĉesigis sangadon el 
la vundo. Sed la sagon mi ne retenis, ĉarĉe ni multo 
farendis. Gi estis laŭ mia memoro ĝuste tia sago, kiajn uzas 
la suduloj. Tamen mi supozas, ke ĝi venis el la Ombroj supre, 
ĉar alie liaj febro kaj malsano ne estas kompreneblaj; ĉar la 
vundo estis nek profunda nek vivminaca. Kiel do vi legas la 
aferon? 

— Laco, doloro pro la patra humoro, vundo, kaj antaŭ ĉio la 
Nigra Spiro, — diris Aragorno. — Li estas homo fortvola, ĉar li 
jam proksimiĝis sub la Ombro antaŭ ol li iam rajdis batali sur 
la eksteraj muroj. Malrapide la malhelo certe lin alrampis, 
ĝuste dum li luktis kaj klopodis teni sian postenon. Se mi 
estus ĉi tie pli frue! 

Tiumomente venis la herbmajstro kaj diris: 

— Via moŝto postulis reĝfolion, kiel nomas ĝin la 
kamparanoj, aŭ atelason laŭ la nobla lingvo, aŭ laŭ tiuj, kiuj 
iom konas la Valinoran... 

— Tion mi postulis, — diris Aragorno, — kaj al mi ne gravas, 
ĉu vi diras aseo aranion aŭ reĝfolio, kondiĉe, ke vi havas iom 
da. 

— Pardonu, mastro! — diris la viro. — Mi konstatas, ke vi 
estas klermajstro, ne nur milita komandanto. Sed ve! sinjoro, 
ni ne konservas tiun en la Domoj de Kuracado, kie nur la 
grave vunditaj aŭ malsanaj estas flegataj. Ĉarĝi havas 
neniun virton laŭ nia scio, krom eble por dolĉigi fetoran 
aeron, aŭ forpeli provizoran malviglon. Krom, kompreneble, 
se vi atentas rimaĵojn pratempajn, kiujn maljunulinoj tiaj, kia 
nia bonajoreta, plu ripetas senkomprene: 



Kiam blovas spir' perforta 
kaj kreskas ombro morta 
kaj ekas lumforpaso, 
venu atelaso, atelaso! 

Foriĝu la malsano 
pertuŝ' de 1' reĝa mano! 

Tio estas nur galimatio, bedaŭrinde, fuŝmiksita en la 
memoro de kadukulinoj. Ties signifon mi lasas al via prijuĝo, 
se entute ĝi havas tian. Sed gemaljunuloj ankoraŭ uzas 
infuzaĵon de la herbo kontraŭ kapdoloroj. 

— Do nome de la reĝo iru trovi iun maljunulon malpli kleran 
kaj pli saĝan, kiu konservas iom en sia domo! — kriis 
Gandalfo. 

Nun Aragorno genuis apud Faramiro, kaj tenis la manon sur 
ties frunto. Kaj la rigardantoj sentis, ke okazas iu luktego. 

Ĉar la vizaĝo de Aragorno griziĝis pro laco; kaj tiam kaj ĉiam 
li vokis la nomon de Faramiro, sed ĉiufoje pli mallaŭte al ilia 
aŭdo, kvazaŭ Aragorno mem estus forigita de ili, kaj marŝus 
fore en iu malhela valo, vokante iun perditon. 

Finfine Bergilo enkuris, kaj li portis ses foliojn volvitajn en 
tuko. 

— Jen estas reĝfolio, moŝto, — li diris, — sed, bedaŭrinde, ne 
freŝa. Gi certe estis plukita antaŭ minimume du semajnoj. 
Espereble ĝi taŭgos, moŝto? — rigardante Faramiron li 
ekploris. 

Sed Aragorno ridetis. 

— Ĝi taŭgos, — li diris. — Jam pasis la plej malbona. Restu 
kaj konsoliĝu. 



Kaptinte du foliojn, li metis ilin sursiajn manojn kaj alspiris 
ilin, kaj poste li pistis ilin, kaj tuj plenigis la ĉambron vigla 
freŝeco, kvazaŭ la aero mem vekiĝus kaj vibrus, flagrante 
pro ĝojo. Kaj poste li ĵetis la foliojn en la bovlojn da 
vaporanta akvo, alportitaj al li, kaj tuj ĉiuj koroj malŝarĝiĝis. 
Ĉar la odoro, kiu venis al ĉiu el ili, similis memoron pri rosaj 
matenoj je senombra suno en iu lando, pri kiu la bela mondo 
printempa estas mem nur pasema memoro. Sed Aragorno 
stariĝis kvazaŭ refreŝigita, kaj liaj okuloj ridetis, dum li tenis 
la bovlon antaŭ la sonĝanta vizaĝo de Faramiro. 

— Ja mirinde! Kiu tion antaŭsupozus? — dirisjoreta al virino 
apudstaranta. — Tiu lolo estas pli efika ol mi supozis. Gi 
memorigas min pri la rozoj de Imloto Meluio, kiam mi estis 
juna, kaj neniu reĝo rajtus postuli pli bonan. 

Subite Faramiro ekmoviĝis, kaj li malfermis siajn okulojn, kaj 
li rigardis Aragornon, kiu kliniĝis super ii; kaj lumo scia kaj 
ama eklumiĝis en liaj okuloj, kaj li ekparolis mallaŭte: 

— Mastro, vi vokis min. Mi venas. Kion ordonas la reĝo? 

— Ne plu promenu en la ombroj, sed vekiĝu! — diris 
Aragorno. — Vi estas laca. Ripozu iom, kaj manĝu, kaj estu 
preta, kiam mi revenos. 

— Mi tion faros, Mastro, — diris Faramiro. — Kiu volus kuŝi 
senfare post la reveno de la reĝo? 

— Do provizore adiaŭ! — diris Aragorno. — Mi devas iri al 
aliaj, kiuj bezonas min. 

Li forlasis la ĉambron kun Gandalfo kaj Imrahilo; sed 
Beregondo kaj tiesfilo postrestis, senpovaj porsubpremi 
sian ĝojon. Dum li sekvis Gandalfon kaj fermis la pordon, 
Grinĉjo aŭdisjoretan ekkrii: 



— Reĝo! Ĉu vi aŭdis tion? Kion mi antaŭdiris? La manoj de 
kuracisto, mi ja diris. — Kaj baldaŭ disiris el la Domo, ke la 
reĝo efektive revenis inter ilin, kaj post milito li kunportis 
kuracadon; kaj la novaĵo trakuris la Urbon. 

Sed Aragorno venis al Eovina kaj diris: 

— Ĉi tie estas grava doloro kaj peza bato. La rompita brako 
estas flegita per taŭga lerto, kaj post kelka tempo ĝi 
resaniĝos, se ŝi estas sufiĉe forta por vivi. Vundita estas la 
ŝildbrako; sed la ĉefa misaĵo venis tra la glavbrako. En ĝi 
nun ŝajnas neniu vivo, malgraŭ tio, ke ĝi estas nerompita. 

» Ve! Ŝi stariĝis kontraŭ malamiko tro forta por ŝiaj menso 
kaj korpo. Kaj tiuj, kiuj levas armilon kontraŭ tia malamiko, 
devas esti pli harditaj ol ŝtalo, ke la bato ne detruu ilin. Sorto 
malbona starigis ŝin sur lian vojon. Ĉar ŝi estas junulino 
bela, damo plej bela el la domo de reĝinoj. Kaj tamen mi ne 
scias, kiel mi devus priparoli ŝin. Kiam mi unuafoje rigardis 
ŝin kaj rimarkis ŝian malĝojon, al mi ŝajnis, ke mi vidas 
blankan floron starantan rekte kaj fiere, belforman kiel lilio, 
kaj tamen mi sciis, ke ĝi estas malmola, kvazaŭ prilaborita el 
ŝtalo de elfaj metiistoj. Aŭ ĉu eble frosto glaciigis ĝian 
sukon, kaj tial ĝi staris dolĉamare, ankoraŭ videble bela, sed 
vundita, baldaŭ falonta kaj mortonta? Ŝia malsano 
komenciĝis longe antaŭ tiu ĉi tago, ĉu ne, Eomero? 

— Mi miras, ke vi demandas min, mastro, — li respondis. 

— Ĉar mi taksas vin senkulpa en tiu ĉi afero, kiel en ĉio alia; 
sed mi ne konstatis, ke Eovina, mia fratino, estas 
frostotuŝita, ĝis ŝi ekvidis vin je la unua fojo. Zorgojn kaj 
timojn ŝi havis kaj dividis kun mi, dum la tagoj de Vermlango 
kaj la sorĉado kontraŭ la reĝo; kaj ŝi servis la reĝon en 
kreskanta timo. Sed tio ne kondukis ŝin al jena krizo! 



— Amiko mia, — diris Gandalfo. — Vi havis ĉevalojn, kaj 
armilajn farojn, kaj liberajn kampojn, sed ŝi, naskite en la 
korpo de junulino, posedis spiriton kaj kuraĝon minimume 
egalajn al la viaj. Sed ŝi estis kondamnita prizorgi 
maljunulon, kiun ŝi amis kiel patron, kaj observi lin falanta 
en mizeran senhonoran kadukecon; kaj ŝia rolo ŝajnis al ŝi 
pli malnobla ol tiu de bastono, per kiu li apogis sin. 

» Ĉu vi supozas, ke Vermlango venenis nur la orelojn de 
Teodeno? Kadukulo! Kio estas la Domo de Eorlo, se ne 
pajlotegmenta stokejo, kie banditoj drinkas en la stinkaĉo, 
kaj iliaj bubaĉoj rampaĉas sur la planko inter la hundoj? Ĉu 
tiujn vortojn vi ne aŭdis pli frue? Sarumano parolis ilin, la 
instruinto de Vermlango. Kvankam mi ne dubas, ke 
Vermlango hejme volvis ties signifon per terminoj pli ruzaj. 
Mastro, se la amo de via fratino al vi, kaj ŝia volo ankoraŭ 
direktita al ŝia devo, ne bridus ŝiajn lipojn, vi eble aŭdus eĉ 
tiajn aferojn eskapi tra ili. Sed kiu scias, kion ŝi diris al la 
mallumo, sola dum la krizaj horoj de la nokto, kiam ŝia tuta 
vivo ŝajnis ŝrumpi, kaj la muroj de ŝia laŭbo pli fermiĝis 
ĉirkaŭ ŝi, budo porenfermi iun sovaĝan estaĵon? 

Eomero silentis kaj rigardis sian fratinon, kvazaŭ meditante 
freŝe pri ĉiuj el la tagoj pasigitaj de ili kune. Sed Aragorno 
diris: 

— Ankaŭ mi vidis tion, kion vi vidis, Eomero. Malmultaj 
doloroj inter la misokazoj de tiu ĉi mondo enhavas pli da 
amareco kaj honto por koro vira, ol konstati la amon de 
damo bela kaj kuraĝa, kiu estas ne reciprokebla. Malĝojo kaj 
kompato persekutis min ekde kiam mi lasis ŝin senesperan 
en Dunharo kaj rajdis al la Padoj de 1' Mortintoj; kaj sur tiu 
vojo neniu timo tiel aktualis, kiel la timo pri tio, kio povus 
okazi al ŝi. Kaj tamen, Eomero, mi diras al vi, ke vin ŝi amas 
pli senmanke ol min; ĉar vin ŝi amas kaj konas; sed en mi ŝi 
amas nurombron kaj penson: esperon pri gloro kaj bravaj 



plenumoj, kaj landojn malproksime de la kampoj de Rohano. 
Eble mi kapablas kuraci ŝian korpon kaj revoki ŝin el la 
malluma valo. Sed mi ne scias al kio ŝi vekiĝos: ĉu al espero, 
forgeso aŭ malespero. Kaj se al malespero, tiam ŝi mortos, 
krom se venos alia kuraco, kiun mi ne povas havigi. Ve! ĉar 
ŝiaj faroj starigis ŝin inter la reĝinojn elstare famajn. 

Tiam Aragorno kliniĝis kaj rigardis ŝian vizaĝon, kiu estis 
blanka kiel lilio, malvarma kiel frosto, kaj malmola kiel 
gravurita ŝtono. Sed li kliniĝis, kisis ŝian frunton, kaj alvokis 
ŝin mallaŭte, dirante: 

— Eovina, filino de Eomundo, vekiĝu! ĉar forpasis via 
malamiko! Ŝi ne moviĝis, sed nun ŝi rekomencis spiri 
profunde, tiel ke ŝia brusto leviĝis kaj malleviĝis sub la 
blanka lino de la tuko. Denove Aragorno pistis du foliojn de 
atelaso kaj ĵetis ilin en vaporantan akvon; kaj per tio li lavis 
ŝian frunton, kaj ŝian dekstran brakon kuŝantan malvarme 
kaj sennerve sur la litotuko. 

Eble Aragorno ja posedis iun forgesitan potencon de 
Okcidentio, aŭ eble efikis al ili nur liaj vortoj pri Damo 
Eovina, sed kiam la dolĉa influo de la kuracherbo ŝteliris tra 
la ĉambro, ŝajnis al la apudstarantoj, ke tra la fenestro 
blovas akra vento, kaj ĝi alportis neniun aromon, sed la aero 
estis tute freŝa kaj pura kaj juna, kvazaŭ ĝin neniam antaŭe 
enspiris ajna vivantaĵo kaj ĝi venis novkreita de neĝokovritaj 
montoj altaj sub la kupolo de steloj, aŭ de arĝentaj 
marbordoj en malproksimo lavitaj de ŝaŭmaj maroj. 

— Vekiĝu, Eovina, Damo de Rohano! — diris Aragorno, kaj li 
kaptis per la sia ŝian dekstran manon. — Vekiĝu! La ombro 
jam foriris kaj ĉio malluma estas lave purigita! — Poste li 
kuŝigis ŝian manon sur tiun de Eomero kaj forpaŝis. — Voku 
ŝin! — li diris, kaj li silente eliris el la ĉambro. 



— Eovina, Eovina! — kriis Eomero intersiaj larmoj. Sed ŝi 
malfermis siajn okulojn kaj diris: 

— Eomero! Kia ĝojo! Ĉar oni diris, ke vi estas mortigita... Ne, 
sed tio estis nur la malhelaj voĉoj en mia sonĝo. Kiom longe 
mi sonĝis? 

— Ne longe, fratino mia, — diris Eomero. — Sed ne plu 
pripensu tion! 

— Mi estas strange lacega, — ŝi diris. — Mi devos iom ripozi. 
Sed diru al mi, kio pri la Mastro de Markio? Ve! ne diru, ke tio 
estis sonĝo; ĉar mi scias, ke sonĝo ĝi ne estis. Li estas 
mortinta, kiel li antaŭvidis. 

— Li estas mortinta, — diris Eomero, — sed li ordonis, ke mi 
diru adiaŭon al Eovina, pli kara ol filino. Li nun kuŝas en 
granda honoro en la Citadelo de Gondoro. 

— Tio estas malĝojiga, — ŝi diris. — Kaj tamen ĝi estas pli 
bona ol ĉio, kion mi riskis esperi dum la malhelaj tagoj, kiam 
ŝajnis, ke la Domo de Eorlo senhonoriĝis pli ol la budo de 
ŝafpaŝtisto. Kaj kio pri la reĝa eskviro, la duonulo? Eomero, 
vi devas nomi lin kavaliro de Rajdmarkio, ĉar li estas 
bravulo! 

— Li kuŝas proksime en tiu ĉi Domo, kaj mi iros al li, — diris 
Gandalfo. — Eomero restos ĉi tie kelkan tempon. Sed 
ankoraŭ ne parolu pri milito aŭ malespero ĝis resaniĝo. Vere 
ĝojige estas vidi vin, tiom kuraĝan damon, ree maldorman 
antaŭ reveno de sano kaj espero! 

— Ĉu sano? — diris Eovina. — Eble estos tiel. Almenaŭ dum 
troviĝas malplena selo de iu falinta rajdisto, kiun mi povos 
plenigi, kaj restasfaroj plenumendaj. Sed ĉu espero? Mi ne 
scias. 



Gandalfo kaj Grinĉjo venis al la ĉambro de Gaja, kaj tie ili 
trovis Aragornon staranta apud la lito. 

— Kompatinda Gajĉjo! — kriis Grinĉjo kaj kuris al la lito, ĉar 
ŝajnis al li, ke lia amiko aspektas pli malbone, kaj grizo estas 
sur lia vizaĝo, kvazaŭ jaroj da malĝojo pezus sur lin; kaj 
subite kaptis Grinĉjon timo, ke Gaja mortos. 

— Ne timu, — diris Aragorno. — Mi venis ĝustatempe, kaj mi 
revokis lin. Li nun estas laca kaj malĝoja, kaj li vundiĝis kiel 
Damo Eovina, aŭdacinte bati tiun minacaĵon. Sed tiuj 
misaĵoj estas bonigeblaj, ĉar en li estas spirito tre forta kaj 
gaja. Sian doloron li ne forgesos; sed ĝi ne mallumigos lian 
koron, ĝi instraos al li saĝon. 

Poste Aragorno metis sian manon sur la kapon de Gaja, kaj 
pasiginte sian manon milde tra la bukloj brunaj, li tuŝis la 
palpebrojn, kaj vokis lian nomon. Kaj kiam la aromo de la 
atelaso ŝteliĝis tra la ĉambro, kvazaŭ odoro de orkideoj kaj 
de eriko en sunlumo abeloplena, subite Gaja vekiĝis, kaj 
diris: 

— Mi malsatas. Kioma horo estas? 

— Jam post la vespermanĝa horo, — diris Grinĉjo; 

— kvankam supozeble mi povus alporti ion, se oni permesus. 

— Oni ja permesos, — diris Gandalfo. — Kaj cetere ion ajn, 
kion eble deziras tiu ĉi rajdisto de Rohano, se ĝi estas 
trovebla en Minaso Tirit, kie oni honoras lian nomon. 

— Bone! — diris Gaja. — Tiuokaze mi volas unue 
vespermanĝon kaj poste pipon. — Sed tuj lia vizaĝo 
malĝojiĝis. — Ne, ne pipon. Al mi ŝajnas, ke mi neniam plu 
fumos. 


— Kial ne? — diris Grinĉjo. 



— Nu, — respondis Gaja malrapide. — Li estas mortinta. Tio 
revokis al mi la tutan aferon. Li diris, ke li bedaŭras neniam 
havi eblecon priparoli kun mi la herbokleron. Preskaŭ lia 
lasta diraĵo. Mi neniam plu povos fumi sen pensoj pri li kaj 
pri tiu tago, Grinĉjo, kiam li alrajdis Isengardon kaj estis tiom 
ĝentila. 

— Fumu do, kaj pensu pri li! — diris Aragorno. — Ĉar li estis 
mildkora kaj granda reĝo, kaj li respektis siajn ĵurojn; kaj li 
leviĝis el la ombroj al lasta bela mateno. Kvankam via 
servado al li estis mallonga, ĝi devus esti memoro ĝoja kaj 
honorinda ĝis la fino de viaj tagoj. 

Gaja ridetis. 

— Nu, do, — li diris, — se Paŝegulo havigos la bezonaĵon, mi 
fumos kaj pensos. Mi havis en mia tornistro iom el la 
plejbona de Sarumano, sed kio okazis al ĝi dum la batalo, mi 
certe ne scias. 

— Mastro Gajadoko, — diris Aragorno, — se vi supozas, ke mi 
trapasis la montaron kaj la regnon Gondoro kun fajro kaj 
glavo poralporti herbojn al malzorgema soldato, kiu forĵetas 
sian ekipaĵon, vi eraras. Se oni ne trovis vian tornistron, tiam 
vi devos alvoki la herbmajstron de tiu ĉi Domo. Kaj li diros al 
vi, ke li ne sciis, ke la herbo de vi dezirata posedas iujn 
virtojn, sed ke la vulgaruloj nomas ĝin okcidentula lolo, kaj 
la nobluloj galenaso, kaj aliajn nomojn en la lingvoj pli 
kleraj, kaj aldoninte kelkajn duone forgesitajn rimaĵojn, kiujn 
li ne komprenas, li kun bedaŭro informos vin, ke en la Domo 
troviĝas neniom, kaj li lasos vin pripensi la historion de la 
lingvoj. Kaj tion nun devas fari mi. Ĉar mi ne dormis en tia 
lito, de kiam mi forrajdis el Dunharo, nek manĝis depost la 
mallumo antaŭaŭrora. 


Gaja kaptis lian manon kaj kisis ĝin. 



— Mi terure bedaŭras, — li diris. — Iru tuj. Ĉiam post tiu 
nokto en Brio ni estas ĝenaĵo por vi. Sed mia popolo kutimas 
uzi vortojn leĝerajn en tia situacio kaj diri malpli ol ni 
intencas. Ni timas trodiri. Tio rabas al ni la ĝustajn vortojn, 
kiam ŝerco estas maltaŭga. 

— Tion mi bone scias, alie mi ne same traktus vin, — diris 
Aragorno. — Ke la Provinco vivu ĉiam nevelkinte! — Kaj 
kisinte Gajan li eliris, kaj Gandalfo akompanis lin. 

Grinĉjo postrestis. 

— Ĉu iam estis iu simila al li? — li diris. — Escepte de 
Gandalfo, kompreneble. Mi opinias, ke certe ili estas 
parencaj. Mia kara azeno, via tornistro kuŝas apud via lito, 
kaj vi portis ĝin sur la dorso, kiam mi renkontis vin. Li vidis 
ĝin la tutan tempon, kompreneble. Kaj ĉiuokaze ankaŭ mi 
havas iom. Ek jam! Longfunda Folio ĝi estas. Plenigu la 
pipon, dum mi kuros aranĝi iom da manĝaĵo. Kaj poste ni 
trankvilu iomete. Ho ve, ni Tjukoj kaj Brandobokoj, ni ne 
povas elteni longe sur la altaĵoj. 

— Ne, — diris Gaja. — Tion mi ne povas. Ankoraŭ ne, 
almenaŭ. Sed minimume, Grinĉjo, nun mi povas vidi ilin, kaj 
honori ilin. Prefere ami unue tion, kion vi kapablas ami, 
supozeble. Oni devas komenci ie kaj posedi kelkajn radikojn, 
kaj la grundo de la Provinco profundas. Tamen ekzistas aferoj 
pli profundaj kaj pli altaj; kaj sen ili neniu oldulo povus 
kultivi sian ĝardenon en tio, kion li nomas paco, ĉu li scias 
pri ili aŭ ne. Mi ĝojas, ke mi scias pri ili, iomete. Sed mi ne 
scias, kial mi tiom paroladas. Kie estas tiu foliaro? Kaj eligu 
mian pipon el mia tornistro, se ĝi ne estas rompita. 

Aragorno kaj Gandalfo iris al la estro de la Domoj de 
Kuracado, kaj ili konsilis al li, ke Faramiro kaj Eovina restu tie 
kaj estu flegataj kun zorgo dum multaj tagoj. 



— Damo Eovina, — diris Aragorno, — baldaŭ volos leviĝi kaj 
foriri; sed tion oni ne devus permesi al ŝi, se vi povos iel 
malhelpi ŝin, dum almenaŭ dek tagoj. 

— Rilate Faramiron, — diris Gandalfo, — li devos baldaŭ 
ekscii, ke lia patro estas mortinta. Sed la plena historio pri la 
frenezeco de Denetoro ne estu rakontita al li, ĝis li tute 
resaniĝos kaj havos devojn plenumendajn. Certigu ke 
Beregondo kaj la periano, kiuj ĉeestis, ankoraŭ ne parolu al li 
pri tiuj aferoj! 

— Kaj la alia periano, Gajadoko, kiun mi prizorgas, kio pri li? 

— diris la domestro. 

— Tre probable li jam morgaŭ sufiĉe sanos por leviĝi, — diris 
Aragorno. — Permesu, ke li tion faru, se li volos. Li rajtos 
promeni iomete, zorgate de amikoj. 

— Rimarkinda raso, — diris la domestro kapjesante. — Tre 
duraj en la fibroj, mi opinias. 

Antaŭ la pordo de la Domoj jam kuniĝis multaj por vidi 
Aragornon, kaj ili sekvis lin; kaj kiam fine li vespermanĝis, 
homoj venis kaj petegis, ke li kuracu iliajn parencojn aŭ 
amikojn, kies vivoj estis minacataj pro doloro aŭ vundo, aŭ 
kiuj kuŝis sub la Nigra Ombro. Kaj Aragorno stariĝis kaj eliris, 
kaj li alvokis la filojn de Elrondo, kaj kune ili laboris longe 
dumnokte. Kaj sciigo trairis la Urbon: “La Reĝo revenis 
efektive”. Kaj oni nomis lin Elfŝtono, pro la verda ŝtono, kiun 
li portis, kaj tiel la nomo aŭgurita je lia naskiĝo, ke li portos 
ĝin, estis elektita por li de lia propra popolo. 

Kaj kiam li ne plu povis labori, li volvis sin per sia mantelo, 
kaj ŝteliris el la Urbo, kaj iris al sia tendo ĝuste antaŭ la 
tagiĝo kaj dormis iomete. Kaj matene la standardo de Dol 
Amroto, blanka ŝipo cignosimila sur blua akvo, flosis sur la 



Turego, kaj la homoj suprenrigardis kaj scivolis, ĉu la alveno 
de la Reĝo estis nur sonĝo. 



9 


La lasta debato 

Mateno venis post la tago de batalo, kaj ĝi estis bela kun 
malpezaj nuboj kaj vento turniĝanta okcidenten. Legolaso 
kaj Gimlio frue eliris kaj petis permeson supreniri en la 
Urbon, ĉar ili forte volis vidi Gajan kaj Grinĉjon. 

— Estas bone scii, ke ili pluvivas, — diris Gimlio, — ĉar ili 
kostis al ni grandajn penojn dum nia marŝado trans 
Rohanon, kaj mi ne volus, ke tiaj penoj estu vanaj. 

Kune la elfo kaj la gnomo eniris Minason Tirit, kaj vidantoj de 
ilia preterpaso miris pri tiaj kunuloj; ĉar Legolaso estis 
belvizaĝa ekster mezureblo de la homoj, kaj li kantis 
klarvoĉe elfan kanton promenante matene, sed Gimlio paŝis 
minace apud li karesante sian barbon kaj ĉirkaŭgapante. 

— Ĉi tie ekzistas iom da bona masonaĵo, — li diris rigardante 
la murojn; — sed ankaŭ iom da malpli bona, kaj la stratojn 
oni povus pli taŭge aranĝi. Kiam Aragorno ricevos sian 
heredaĵon, mi proponos al li servadon de masonistoj de la 
Monto, kaj ni rekreos fierinde la urbon. 

— Ili bezonas pliajn ĝardenojn, — diris Legolaso. — La domoj 
estas mortaj, kaj tro malmulto kreskas ĉi tie ĝojante. Se 
Aragorno ricevos sian heredaĵon, la arbara popolo alportos al 
li birdojn, kiuj kantas, kaj arbojn, kiuj ne mortas. 

Fine ili venis al princo Imrahilo, kaj Legolaso rigardis lin kaj 
profunde riverencis; ĉar li rimarkis, ke jen efektive estas iu, 
en kies vejnoj fluas elfa sango. 

— Saluton, mastro! — li diris. — Jam delonge la popolo de 
Nimrodela forlasis la arbarojn de Lorieno, kaj ankoraŭ 



videblas, ke ne ĉiuj velis okcidenten trans akvon el la 
haveno de Amroto. 

— Tiel estas dirite laŭ la mialandaj legendoj, — diris la 
princo, — tamen neniam estis vidita tie iu el la helularo dum 
jaroj nekalkuleblaj. Kaj mi mire vidas tian ĉi tie nun meze de 
malĝojo kaj milito. Kion vi serĉas? 

— Mi estas unu el la Naŭ Kunuloj, kiuj ekvojaĝis kun 
Mitrandiro el Imladriso, — diris Legolaso, — kaj kun tiu ĉi 
gnomo, mia amiko, mi venis kun Mastro Aragorno. Sed nun 
ni volas vidi niajn amikojn, Gajadoko kaj Peregrino, kiuj 
estas sub via egido, laŭ informoj. 

— Vi trovos ilin en la Domoj de Kuracado, kaj mi gvidos vin 
tien, — diris Imrahilo. 

— Sufiĉos se vi sendos iun por gvidi nin, mastro, — diris 
Legolaso. 

— Ĉar Aragorno sendas al vi jenan mesaĝon. Li ne volas 
reeniri la Urbon en tiu ĉi tempo. Tamen necesas, ke la 
komandantoj tuj konsiliĝu, kaj li petas, ke vi kaj Eomero el 
Rohano subeniru al lia tendaro laŭeble baldaŭ. Mitrandiro 
jam ĉeestas. 

— Mi iros, — diris Imrahilo, kaj ili disiĝis kun ĝentilaj vortoj. 

— Tiu estas bela princo kaj granda komandanto de la homoj, 

— diris Legolaso. — Se Gondoro ankoraŭ disponas tiajn 
homojn dum ĉi tiuj velkaj tagoj, grandioza certe estis ĝia 
gloro dum la tagoj de ĝia leviĝo. 

— Kaj sendube la bonkvalita masonaĵo estas la pli malnova 
kaj estis farita dum la unua konstruado, — diris Gimlio. 

— Ĉiam estas tiel pri la aferoj komencitaj de homoj: okazas 



frosto dum printempo, aŭ plago dum somero, kaj la aferoj 
malsukcesas plenumiĝi laŭpromese. 

— Tamen malofte ilia semado malsukcesas, — diris Legolaso. 

— Kaj semo kuŝos en la polvo kaj putros, por poste rekreski 
en tempoj kaj lokoj neantaŭviditaj. La faroj de la homoj 
pretervivos nin, Gimlio. 

— Kaj tamen en la fino iĝas nur povintusaĵoj, laŭ mia 
konjekto, — diris la gnomo. 

— Pri tio la elfoj ne konas respondon, — diris Legolaso. 

Poste servisto de la Princo venis kaj kondukis ilin al la Domoj 
de Kuracado; kaj tie ili trovis siajn amikojn en la ĝardeno, kaj 
tiu renkontiĝo estis ĝoja. Dum kelka tempo ili marŝis kaj 
interparolis, jubilante dum mallonga tempo en trankvilo kaj 
ripozo sub matena ĉielo supre en la ventozaj cirkloj de la 
Urbo. Poste, kiam Gaja laciĝis, ili iris sidi sur la muro kun la 
razeno de la Domoj de Kuracado malantaŭ ili; kaj forsude 
antaŭ ili Anduino brilis en la sunlumo, dum ĝi fluis for, 
neatingeble eĉ por la vidkapablo de Legolaso, al la larĝaj 
platejoj kaj verda nebuleto de Lebenino kaj Suda Itilio. 

Kaj nun Legolaso silentiĝis, dum la aliaj parolis, kaj li 
elrigardis kontraŭ la sunon, kaj rigardante li vidis blankajn 
marbirdojn urĝantajn kontraŭfluen laŭ la Rivero. 

— Vidu! — li kriis. — Mevoj! Ili flugas profunde enlanden. 
Miro ili estas por mi kaj ĝenas mian koron. Neniam dum mia 
vivo mi renkontis ilin, ĝis mi venis al Pelargiro, kaj tie mi 
aŭdis ilin kriantaj en la aero, dum ni rajdis al la batalo de la 
ŝipoj. Tiam mi staris senmova, forgesante pri la milito en 
Mez-Tero, ĉar iliaj veantaj voĉoj parolis al mi pri la Maro. La 
Maro! Ve! Mi ankoraŭ ne vidis ĝin. Sed profunde en la koro 
de ĉiu mia parenco kuŝas la marnostalgio, kies moviĝo 



danĝeras. Ve pri la mevoj! Neniun trankvilon mi denove 
spertos subfage kaj subulme. 


— Ne diru tion! — diris Gimlio. — Ekzistas sennombraj aferoj 
vidotaj en Mez-Tero, kaj grandiozaj verkoj farotaj. Sed se ĉiuj 
heluloj iros al la havenoj, la mondo estos loko pli malbrila 
por tiuj, kies sorto estas postresti. 

— Malbrila kaj morna, efektive! — diris Gaja. — Vi devos ne 
iri al la Havenoj, Legolaso. Ĉiam troviĝos iuj, grandaj aŭ 
malgrandaj, kaj eĉ kelkaj saĝaj gnomoj kiel Gimlio, kiuj 
bezonas vin. Mi almenaŭ esperas tion. Kvankam mi iel 
sentas, ke la plej malbona parto de tiu ĉi milito estas 
ankoraŭ venonta. Kiom mi deziras, ke ĝi estu finita, kaj bone 
finita! 

— Ne tiom sombru! — kriis Grinĉjo. — Brilas la suno, kaj jen 
ni estas kunaj minimume por unu-du tagoj. Mi deziras aŭdi 
pli pri vi ĉiuj. Ek, Gimlio! Vi kaj Legolaso aludis vian 
strangan vojaĝon kun Paŝegulo jam ĉirkaŭ dekfoje hodiaŭ 
matene. Sed vi rakontis al ni nenion pri ĝi. 

— Eble brilas la suno ĉi tie, — diris Gimlio, — sed estas 
memoroj pri tiu vojo, kiujn mi ne volas revoki el la mallumo. 
Se mi scius, kio estas antaŭ mi, mi opinias, ke pro neniu ajn 
amikeco mi laŭirus la Padojn de I' Mortintoj. 

— La Padoj de I' Mortintoj? — diris Grinĉjo. — Mi aŭdis 
Aragornon diri tion, kaj mi scivolis, kion li aludis. Ĉu vi ne 
rakontu al ni iom pli. 

— Ne volonte, — diris Gimlio. — ĉar sur tiu vojo mi spertis 
honton: Gimlio, filo de Gloino, kiu taksis sin pli fortika ol la 
homoj, kaj pli eltenema sub la tero ol iu ajn elfo. Sed neniun 
el ambaŭ mi pruvis, kaj mi estis tenita sur la vojo nur dank' 
al la volo de Aragorno. 



— Kaj ankaŭ pro amo al li, — diris Legolaso. — Ĉar ĉiuj, kiuj 
ekkonas lin, ekamas lin laŭ sia maniero, eĉ la malvarma 
rohana junulino. Estis frumatene en la tago antaŭ ol vi venis 
tien, Gaja, kiam ni forlasis Dunharon, kaj tiom timegis la tuta 
popolo, ke neniu volis rigardi nian foriron krom Damo 
Eovina, kiu kuŝas nun dolorigita en la Domo sube. En tiu 
disiĝo estis malĝojo, kaj vidante tion mi malĝojis. 

— Ve! Mia koro turniĝis nur al mi, — diris Gimlio.— Ne! Pri tiu 
vojaĝo mi ne parolos. 

Li silentiĝis, sed Grinĉjo kaj Gaja tiom avidis novaĵojn, ke 
finfine Legolaso diris: 

— Mi rakontos al vi sufiĉon por via trankviliĝo, ĉar mi ne 
spertis la teruron, kaj mi ne timis la ombrojn de homoj, 
senpovaj kaj malfortaj laŭ mia takso. 

Li rapide rakontis pri la hantita vojo sub la montaro, kaj la 
malhela renkontiĝo ĉe Ereĥo, kaj la granda rajdo el tie, 
naŭdek leŭgojn plus tri, ĝis Pelargiro sur Anduino. 

— Kvartagojn kaj noktojn, kaj daŭre la kvinan ni rajdisde la 
Nigra ŝtono. Kaj jen! en la malhelo de Mordoro nia espero 
kreskis; ĉar en tiu malhelo la Ombrarmeo ŝajnis plifortiĝi kaj 
pli teruraspekti. lujn mi vidis rajdantaj, iujn paŝegantaj, 
tamen ĉiuj moviĝis samrapidege. Ili silentis, sed en iliaj 
okuloj estis ekbrilo. En la altaĵoj de Lamedono ili atingis 
niajn ĉevalojn, kaj ĉirkaŭis nin, kaj preterpasus nin se 
Aragorno ne estus malpermesinta tion. Pro lia ordono ili 
prokrastis. “Eĉ la homaj ombroj obeas lian volon, — mi 
pensis. — Eble ili tamen servos laŭ liaj bezonoj!” 

» Dum unu tago luma ni rajdis, kaj poste venis la tago 
senaŭrora, kaj plu ni rajdadis, kaj Kirilon kaj Ringlon ni 
transiris; kaj en la tria tago ni venis al Linhiro super la 
elfluejo de Gilreno. Kaj tie viroj el Lamedono batalis ĉe la 



vadejoj kontraŭ minaculoj el Umbaro kaj Harado, kiuj navigis 
laŭ la rivero. Sed kiel la defendantoj tiel ankaŭ la malamikoj 
rezignis pri la batalo kaj fuĝis, kiam ni venis, kriegante ke la 
Reĝo de la Mortintoj venis. Nur Angboro, la reganto de 
Lamedono, sufiĉe kuraĝe toleris nin, kaj Aragorno ordonis, ke 
li ordigu sian armeon kaj postsekvu, se ili aŭdacos, kiam la 
Griza Armeo forpasos. 

» — Ĉe Pelargiro la Heredanto de Isilduro bezonos vin, — li 
diris. 

» Tiel ni transiris Gilrenon, pelante antaŭ ni la aliancanojn 
de Mordoro; kaj poste ni ripozis iomete. Sed baldaŭ Aragorno 
stariĝis, dirante: “Vidu! Jam Minaso Tirit estas atakata. Mi 
timas, ke ĝi pereos antaŭ ol ni alvenos por helpi ĝin”. Do ni 
denove surseliĝis antaŭ forpaso de la nokto, kaj pluiris sur la 
ebenaĵoj de Lebenino per la tuta rapideco, kiun niaj ĉevaloj 
kapablis elteni. 

Legolaso paŭzis kaj suspiris, kaj turninte la okulojn suden li 
mallaŭte kantis: 

Arĝente fluas rojoj de Celos ĝis Erui 
en verdaj kampoj de Lebenino! 

Altas la herboj tie. Pro I' vent' demara 

balanciĝas blankaj lilioj, 

kaj oraj sonoriloj skuiĝas de malosoj kaj alfiroj 

en verdaj kampoj de Lebenino, 

pro I' vento demara! 

» Verdas tiuj kampoj en la kantoj de mia popolo, sed tiam ili 
malhelis, grizaj dezertoj en la nigro antaŭ ni. Kaj tra la vasta 
lando, tretante senzorge la herbojn kaj la florojn, ni ĉasis 
niajn malamikojn dum unu tago kaj unu nokto, ĝis ni venis 
je r amara fino al la Granda Rivero. Tiam en mia koro mi 
pensis, ke ni proksimiĝas al la maro; ĉar larĝa estis la akvo 



en la mallumo, kaj sennombraj marbirdoj kriĉis sur ĝiaj 
bordoj. Ve pri la meva kriĉado! Ĉu la Damo ne diris, ke mi 
gardu min kontraŭ ilin? Kaj nun mi ne povas forgesi ilin. 

— Miaparte mi tute ne atentis ilin, — diris Gimlio; — ĉar tiam 
ni venis finfine al serioza batalo. Tie ĉe Pelargiro estis la 
ĉefŝiparo el Umbaro, kvindek grandaj ŝipoj kaj nekalkuleblaj 
malpli grandaj. Multaj el niaj ĉasatoj atingis la havenojn 
antaŭ ni, kaj kunportis sian timon; kaj iuj el la ŝipoj ekfuĝis, 
celante eskapi laŭ la Rivero aŭ atingi la kontraŭan bordon; 
kaj multaj el la pli malgrandaj flambrulis. Sed la haradanoj, 
pelitaj al la prudentorando, turniĝis por finbatali, kaj pro 
senespero ili estis ferocaj; kaj ili ridis vidante nin, ĉar ili estis 
armeo ankoraŭ granda. 

» Sed Aragorno haltis kaj kriis pervoĉo potenca: “Venu nun! 
Je la Nigra Ŝtono mi alvokas vin!” Kaj subite la Ombra 
Armeo, kiu lastatempe postrestis, venis kiel griza tajdo, 
forbalaante ĉion antaŭ si. Mallaŭtajn kriojn ni aŭdis, kaj 
forajn kornojn blovatajn, kaj murmuron kvazaŭ de 
sennombraj malproksimaj voĉoj: tio similis eĥon de iu 
forgesita batalo dum la Malhelaj Prajaroj. Palaj glavoj 
elingiĝis, sed mi ne scias, ĉu ties klingoj ankoraŭ mordus, 
ĉar la Mortintoj ne plu bezonis alian armilon krom timigo. 
Neniu povis kontraŭstari ilin. 

» lli venis al ĉiu ŝipo, kiu estis albordigita, kaj poste ili 
transiris la akvon al la ankritaj; kaj ĉiujn maristojn plenigis 
frenezo de teruro kaj ili saltis en la akvon, krom nur la 
sklavoj ĉenitaj al la remiloj. Senzorge ni rajdis inter niaj 
fuĝantaj malamikoj, pelante ilin kvazaŭ foliojn, ĝis ni alvenis 
la bordon. Kaj tiam al ĉiu granda ŝipo restinta Aragorno 
sendis po unu dunadano, kaj ili konsolis la surŝipajn 
kaptitojn kaj instigis ilin formeti la timon kaj esti liberaj. 
Antaŭ la fino de tiu malluma tago neniu restis el la 
malamikoj por rezisti: ĉiuj dronis aŭ fuĝis suden esperante 



trovi la propran landon perpiede. Strange kaj mirinde mi 
taksis, ke la projektojn de Mordoro povis renversi tiaj 
fantomoj el timo kaj mallumo. Per la propraj armiloj ĝi estis 
venkita! 

— Efektive strange, — diris Legolaso. — En tiu horo mi 
rigardis Aragornon kaj pensis, kia granda kaj terura Mastro li 
povintus estiĝi pro la forto de sia volo, se li prenus al si la 
Ringon. Ne senmotive Mordoro timas lin. Sed pli nobla estas 
lia spirito ol la kompreno de Saŭrono; ĉar ĉu li ne estas el la 
idoj de Lutiena? Neniam pereos tiu linio, eĉ se la jaroj 
plimultiĝos nekalkuleble. 

— Tiuj aŭguroj estas ekster la okuloj de la gnomoj, — diris 
Gimlio. — Sed ja potenca estis Aragorno tiutage. Jen! la tuta 
nigra ŝiparo estis en liaj manoj; kaj li elektis por si la plej 
grandan ŝipon, kaj ni suriris ĝin. Poste li sonorigis grandan 
nombron da trumpetoj prenitaj de la malamikoj; kaj la 
Ombra Armeo reiris sur la bordon. Tie ili staris silentaj, 
apenaŭ videblaj krom pro ruĝa brileto en la okuloj, kiuj 
spegulis la lumon de la brulantaj ŝipoj. Kaj Aragorno parolis 
laŭtvoĉe al la Mortintoj, kriante: 

» — Aŭdu nun la vortojn de la Heredanto de Isilduro! Via ĵuro 
estas plenumita. Retroiru kaj neniam plu ĝenu la valojn! 
Foriru kaj ripozu! 

» Kaj tiam la Reĝo de la Mortintoj stariĝis antaŭ la amaso kaj 
rompis sian lancon kaj ĵetis ĝin teren. Poste li profunde 
riverencis kaj forturnis sin; kaj rapide la tuta griza amaso 
retroiris kaj malaperis kvazaŭ nebuleto repuŝita persubita 
vento; kaj ŝajnis al mi, ke mi vekiĝas el sonĝo. 

» Tiunokte ni ripozis, dum laboris aliaj. Ĉar multaj kaptitoj 
estis liberigitaj, kaj multaj sklavoj senkatenigitaj, kiuj estis 
gondoranoj kaptitaj dum rabatakoj; kaj baldaŭ estis ankaŭ 



granda kuniĝo de homoj el Lebenino kaj Etiro, kaj Angboro el 
Lamedono venis kun ĉiuj rajdistoj, kiujn li sukcesis reordigi. 
Nun, kiam timo pri la Mortintoj estis forigita, ili venis por 
helpi nin kaj rigardi la Heredanton de Isilduro; ĉar informo 
pri tiu nomo disvastiĝis kvazaŭ fajro en mallumo. 

» Kaj tio proksimas al la fino de nia rakonto. Ĉar dum tiuj 
vespero kaj nokto multaj ŝipoj estis pretigitaj kaj 
hompleniĝis; kaj matene la ŝiparo ekvelis. Tio nun ŝajnas 
longe pasinta, tamen estis nur matene en la antaŭhieraŭo, 
la sesa tago post kiam ni elrajdis el Dunharo. Sed ankoraŭ 
Aragornon pelis timo, ke tro urĝas la tempo. 'Temas pri 
kvardek leŭgoj plus du de Pelargiro ĝis la albordiĝejoj ĉe 
Harlondo, — li diris. — Tamen al Harlondo ni devos veni 
morgaŭ aŭ tute fiaski”. 

» La remilojn nun manipulis liberaj homoj, kaj virece ili 
penadis; tamen malrapide ni pasis laŭ la Granda Rivero, ĉar 
ni penis kontraŭ ties fluo, kaj kvankam tiu ne estas rapida en 
la sudo, ni ricevis neniom da helpo pervento. Peza estintus 
mia koro, se Legolaso ne ridus subite. 

» — Supren la barbo, posteulo de Durino! — li diris. — Ĉar 
tiel estas dirite: Espero ofte naskiĝas, kiam ĉio fiaskas. Sed 
kian esperon li vidis de malproksime, tion li rifuzis diri. Kiam 
venis la nokto, ĝi nur pliprofundigis la mallumon, kaj niaj 
koroj ardis, ĉar fore en la nordo ni vidis ruĝan ardon sub la 
nubo, kaj Aragorno diris: “MinasoTirit brulas”. Sed 
noktomeze espero efektive naskiĝis denove. Marspertaj viroj 
de Etiro rigardante suden parolis pri ŝanĝiĝo venonta kun 
freŝa vento de la maro. Longe antaŭ la mateniĝo la 
masthavaj ŝipoj hisis la velojn, kaj nia rapido kreskis, ĝis 
aŭroro blankigis la ŝaŭmon antaŭ niaj pruoj. Kaj tiel estis, 
kiel vi jam scias, ke ni venis je la tria horo de la mateno kun 
favora vento kaj senvualigita suno, kaj ni malvolvis la 



grandan standardon en batalo. Tio estis tago grandioza kaj 
grandioza horo, sekvu kio ajn. 

— Sekvu kio ajn, grandiozaj faroj ne estas senvalorigataj, 

— diris Legolaso. — Faro grandioza estis rajdado sur la Padoj 
de I' Mortintoj, kaj grandioza ĝi restos, eĉ se neniu restos en 
Gondoro por prikanti ĝin en la venontaj tagoj. 

— Kaj tio tre povos okazi, — diris Gimlio. — ĉar la vizaĝoj de 
Aragorno kaj Gandalfo seriozas. Multe mi scivolas, kiaj 
konsiliĝoj okazas en la tendoj tie sube. Miaparte, kiel Gaja, 
mi sopiras, ke pro nia venko la milito jam estu finita. Tamen 
kio ajn restas farota, mi esperas partopreni ĝin, pro honoro 
de la popolo de 1' Soleca Monto. 

— Kaj mi pro la popolo de la Granda Arbaro, — diris 
Legolaso, — kaj pro la amo al la Mastro de la Blanka Arbo. 

Poste la kunuloj silentiĝis, sed dum kelka tempo ili sidis tie 
sur la alta loko, ĉiu okupata pri la propraj pensoj, dum la 
Komandantoj debatis. 

Kiam princo Imrahilo disiĝis de Legolaso kaj Gimlio, li tuj 
vokis Eomeron, kaj ili duope subeniris el la Urbo, kaj ili venis 
al la tendoj de Aragorno, starigitaj sur la kampo ne 
malproksime de kie pereis reĝoTeodeno. Kaj tie ili konsiliĝis 
kune kun Gandalfo kaj Aragorno kaj la filoj de Elrondo. 

— Miaj sinjoroj, — diris Gandalfo, — aŭskultu la vortojn de la 
Reganto de Gondoro antaŭ ol li mortis: Vi eble triumfos sur 
la kampoj de Pelenoro dum unu tago, sed nevenkeblas la 
Potenco nun leviĝanta. Mi ne diras, ke vi malesperu, kiel li 
faris, sed pripensu la veron en tiuj ĉi vortoj. 

» La ŝtonoj de Vidado ne mensogas, kaj eĉ la Mastro de 
Baraduro ne povas mensogigi ilin. Li povas, eble, laŭ sia volo 
elekti, kiajn aferojn vidu mensoj pli malfortaj, aŭ igi, ke ili 



miskomprenu la viditaĵon. Malgraŭ tio ne estas dubeble, ke 
kiam Denetoro vidis grandajn amasojn ordigitajn kontraŭ li 
en Mordoro, kaj ankoraŭ pliajn kunigatajn, li vidistion, kio 
vere estas. 

» Nia forto sufiĉis nur porforbati la unuan grandan atakon. 
La sekva estos pli granda. Tiu ĉi milito malhavas finan 
esperon, kiel Denetoro perceptis. Venkon ne povas akiri 
armiloj, ĉu vi sidas ĉi tie por toleri sieĝon post sieĝo, aŭ 
elmarŝas poresti pereigitaj trans la Rivero. Vi havas nur 
elekton inter misaĵoj; kaj la prudento konsilus, ke vi 
plifortigu tiajn fortikejojn kiajn vi disponas, kaj tie atendu la 
sturmon, ĉar tiel la tempo antaŭ via pereo estos iom 
plilongigita. 

— Do vi volas, ke ni retretu al Minaso Tirit, aŭ Dol Amroto, aŭ 
Dunharo, kaj sidu tie kvazaŭ infanoj sur sablokasteloj, kiam 
la tajdo flusas, ĉu? — demandis Imrahilo. 

— Tiu konsilo neniel estus nova, — diris Gandalfo. — Ĉu vi 
ne faris tion kaj malmulton plian dum la tagoj de Denetoro? 
Sed ne! Mi diris, ke tio estus prudenta. Prudenton mi ne 
konsilas. Mi diris, ke venkon ne povas akiri armiloj. Mi plu 
esperas pri venko, sed ne per armiloj. Ĉar en la mezon de 
ĉiuj ĉi politikaĵoj venas la Ringo de Potenco, la fundamento 
de Baraduro, kaj la espero de Saŭrono. 

» Koncerne ĉion ĉi, miaj sinjoroj, vi ĉiuj scias sufiĉe por 
kompreni nian malfeliĉan staton, kaj tiun de Saŭrono. Se li 
reakiros ĝin, via kuraĝo estos vana, kaj lia venko okazos 
rapide kaj komplete: tiel komplete, ke neniu povos antaŭvidi 
ĝian finon, dum tiu ĉi mondo ekzistos. Se ĝi estos detruita, 
tiam li pereos, kaj li falos tiel profunden, ke neniu povas 
antaŭvidi lian releviĝon. Ĉar li perdos la plejparton de tiu 
forto, kiu estas propra al li de lia komenco, kaj ĉio kreita aŭ 
komencita per tiu potenco diseriĝos, kaj li estos eterne 



senkorpigita, kaj estiĝos nura spirito de malico, kiu sin 
mordos en la ombroj, sed neniam denove povos kreski aŭ 
enkorpiĝi. Kaj tiel estos forigita la granda misaĵo de tiu ĉi 
mondo. 

» Eble venos aliaj misaĵoj, ĉar Saŭrono mem estas nura 
servanto aŭ sendito. Tamen ne estas nia rolo mastri ĉiujn 
periodojn de la mondo, sed fari ion, en kiu ni estas, porsavi 
tiujn jarojn, en kiuj ni estas lokitaj, elradikigante la 
misherbojn en la kampoj, kiujn ni konas, tiel ke la 
postvivontoj povu disponi puran grundon por kultivi. La 
vetero, kiun ili spertos, ne estas sub nia rego. 

» Nu, ĉion ĉi Saŭrono scias, kaj li scias, ke tiu trezoro, kiun li 
perdis, estas retrovita, sed li ankoraŭ ne scias, kie ĝi estas, 
aŭ ni tiel esperas. Kaj tial li nun forte dubemas. Ĉar se ni 
trovis tiun aĵon, inter ni estas kelkaj sufiĉe fortaj por utiligi 
ĝin. Ankaŭ tion li scias. Ĉarĉu mi ne prave konjektas, 
Aragorno, ke vi montris vin al li en la ŝtono de Ortanko? 

— Mi tion faris antaŭ ol forrajdi el Kornburgo, — respondis 
Aragorno. — Mi taksis la tempon matura, kaj ke la Ŝtono 
venis al mi ĝuste tiucele. Tiam jam pasis dek tagoj de kiam 
la Ringoportanto iris orienten de Raŭroso, kaj la Okulo de 
Saŭrono, mi opiniis, devus esti fortrenita el la propra lando. 
Tro malofte li estis defiita, de kiam li reiris al sia Turego. 
Kvankam mi antaŭvidis, kiom rapida estos lia responda 
atako, eble mi ne devis aŭdaci montri min. Apenaŭ sufiĉe da 
tempo estis donita al mi por veni kaj helpi vin. 

— Sed kiel estas? — demandis Eomero. — Ĉio estas vana, 
laŭ vi, se li havas la Ringon. Kial li supozu ne vana alsturmi 
nin, se ni ĝin posedas? 

— Li ankoraŭ ne certas, — diris Gandalfo, — kaj li ne 
amasigis sian potencon por atendado ĝis liaj malamikoj 



estas sekuraj, kiel faris ni. Cetere ni ne povus lerni dum unu 
tago, kiel utiligi la plenan potencon. Efektive, ĝin povas 
utiligi nur unu sola mastro, ne multaj; kaj li atendos tempon 
de kverelado, antaŭ ol unu el la granduloj inter ni igos sin 
mastro kaj subŝovos ĉiujn aliajn. Dum tiu tempo la Ringo 
eble helpus lin, se li subitus. 

» Li rigardadas. Multon li vidas kaj multon aŭdas. Liaj 
nazguloj plu disvagas. Ili preterpasis super ĉi tiu kampo 
antaŭ la sunleviĝo, kvankam malmultaj el la lacaj aŭ 
dormantaj rimarkis ilin. Li studas la signojn: Glavo, kiu 
senigis lin de lia valoraĵo, estas rekreita; la ventoj de fortuno 
turniĝis porfavori nin, kaj la neatendita malsukceso de lia 
unua sturmo; la pereo de lia granda Komandanto. 

» Lia dubemo certe kreskas, dum ni interparolas ĉi tie. Lia 
Okulo nun streĉiĝas niadirekten, blinda al preskaŭ ĉio alia, 
kio moviĝas. Tion ni devas konservi. En tio troviĝas nia tuta 
espero. Jen do mia konsilo. La Ringon ni ne havas. Saĝe aŭ 
malsaĝege, ĝi estas forsendita por esti detruita, ke ĝi ne 
detruu nin. Sen ĝi ni ne povas per forto venki lian forton. 

Sed ni devas ĉiupreze forturni lian Okulon de lia vera 
danĝero. Ni ne povas venki per armiloj, sed per armiloj ni 
povas havigi al la Ringoportanto ties solan eblon, kvankam 
ĝi estas fragila. 

» Kiel Aragorno komencis, tiel ni devas daŭrigi. Ni devas puŝi 
Saŭronon al lia lasta provo. Ni devas elvoki lian kaŝitan 
forton, por ke li malplenigu sian propran landon. Ni devas 
senprokraste elmarŝi renkonten al li. Ni devas fari el ni 
logaĵon, eĉ se liaj makzeloj fermiĝos ĉirkaŭ nin. Li glutos tiun 
logaĵon, en espero kaj en avido, ĉar li supozas, ke en tia 
malzorgo li vidas la orgojlon de la nova Ringmastro, kaj li 
diros: “Do! Li etendas sian kolon tro frue kaj tro distancen. Li 
proksimiĝu kaj jen mi havos lin en kaptilo, el kiu li ne povos 



eskapi. Tie mi dispremos lin, kaj tio, kion li impertinente 
prenis, estos mia denove kaj poreterne”. 

» Ni devas marŝi apertokule en tiun kaptilon, kun kuraĝo, 
sed kun malmulte da espero pri ni mem. Ĉar, miaj sinjoroj, 
tre povas esti, ke ni mem tute pereos en nigra batalo 
malproksime de I' vivantaj landoj; tiel ke eĉ se Baraduro 
estos faligita, ni ne travivos porvidi novan epokon. Sed tio, 
laŭ mia opinio, estas nia devo. Kaj pli bona ol tamen detruiĝi 

— kio nepre okazos, se ni sidos ĉi tie — kaj scii mortante, ke 
nova epoko ne estiĝos. 

Ili silentis kelkan tempon. Finfine Aragorno parolis: 

— Kiel mi komencis, tiel mi daŭrigos. Ni venas nun ĝis la 
rando mem, kie parencas espero kaj malespero. Ŝanceliĝi 
signifas fali. Neniu nun rifuzu la konsilojn de Gandalfo, kies 
longa laboro kontraŭ Saŭrono venas finfine al sia pruviĝo. 
Sen li ĉio estus jam delonge perdita. Tamen mi ne pretendas 
ankoraŭ komandi iun ajn. Aliaj elektu laŭ sia volo. 

Tiam diris Elrohiro: 

— El la nordo ni venis ĝuste tiucele, kaj ni venigis la saman 
konsilon de nia patro Elrondo. Ni ne retroiros. 

— Koncerne min, — diris Eomero, — mi scias malmulton pri 
tiuj profundaj aferoj; sed tion mi ne bezonas. Jenon mi scias, 
kaj estas sufiĉe, ke kiel mia amiko Aragorno savis min kaj 
mian popolon, tiel mi helpos lin, kiam li vokas. Mi kuniros. 

— Koncerne min, — diris Imrahilo, — mi taksas Mastron 
Aragorno mia feŭdestro, ĉu li pretendas tion aŭ ne. Lia volo 
estas por mi ordono. Ankaŭ mi kuniros. Tamen provizore mi 
staras sur la loko de 1' Reganto de Gondoro, kaj mi devas 
pripensi unuavice la bonstaton de ĝia popolo. Al prudento 
oni devas ankoraŭ direkti iom da atento. Ĉar ni devas 



prepariĝi porĉiuj ebloj, bonaj kaj misaj. Nu, eble ni triumfos, 
kaj dum restas iom da espero pri tio, Gondoro devos esti 
defendata. Mi ne volas, ke ni revenu venkinte al la Urbo 
ruinigita kaj lando prirabita malantaŭ ni. Kaj tamen ni 
eksciis de la rohananoj, ke ankoraŭ troviĝas armeo ne 
kontraŭbatalita ĉe nia norda flanko. 

— Tio estas vera, — diris Gandalfo. — Mi ne konsilas, ke vi 
lasu la Urbon senhoma. Fakte la armeo, kiun ni gvidos 
orienten, ne devas esti sufiĉe multnombra por ajna serioza 
sturmo de Mordoro, sed ĝi estu sufiĉe granda por defii al 
batalo. Kaj ĝi devos baldaŭ ekmoviĝi. Tial mi demandas al la 
komandantoj: kian armeon ni povus kunmeti kaj elkonduki 
post maksimume du tagoj? Kaj tiuj devas esti viroj fortikaj, 
kiuj ekiras volonte, konante sian danĝeron. 

— Ĉiuj lacegas, kaj tre multaj suferis vundojn ĉu malgravajn 
ĉu gravajn, — diris Eomero, — kaj ni suferis perdon de 
multaj ĉevaloj, kaj tio estas malfacile tolerebla. Se necesas 
rajdi baldaŭ, mi ne povas esperi, ke mi kondukos eĉ du 
milojn, kaj tamen postlasi sufiĉajn pordefendo de la Urbo. 

— Enkalkulindas ne nur tiuj, kiuj batalis sur tiu ĉi kampo, 

— diris Aragorno. — Nova forto estas survoje el la sudaj 
provincoj nun, kiam la marbordo estas pribalaita. Kvar milojn 
mi ekspedis marŝe el Pelargiro tra Losarnaĥo antaŭ du tagoj; 
kaj Angboro la Sentima rajdas antaŭ ili. Se ni ekiros post du 
tagoj, ili proksimiĝos antaŭ ol ni ekvojos. Cetere al multaj 
estis ordonite sekvi min sur la Rivero sur iu ajn akirebla 
boato, kaj per tiu ĉi vento tiuj baldaŭ venos, efektive pluraj 
boatoj jam venis al Harlondo. Mi kalkulas, ke ni elkondukos 
sep mil rajdistojn kaj infanterianojn, kaj tamen lasos la 
Urbon pli bone defendata ol ĝi estis, kiam komenciĝis la 
sturmo. 



— La Pordego estas detruita, — diris Imrahilo, — kaj kie nun 
estas la faklerto por rekonstrui kaj restarigi ĝin. 

— En Ereboro, la Reĝlando de Daino, troviĝas tia lerto, 

— diris Aragorno; — kaj se ĉiuj niaj esperoj ne pereos, poste 
en konvena tempo mi sendos Gimlion, filon de Gloino, por 
peti metiistojn de la Montaro. Sed homoj estas superaj al 
pordoj, kaj neniu pordo eltenos kontraŭ nia malamiko, se la 
homoj forlasos ĝin. 

Tio do estis la fino de la estra debato: ke ili ekvojos en la dua 
mateno post tiu tago, kun sep mil, se tiom estos troveblaj; 
kaj la plimulto el tiu armeo estos marŝantoj, pro la misaj 
landoj, en kiuj ili iros. 

Aragorno devos trovi proksimume du milojn el tiuj, kiujn li 
kunigis en la sudo; sed Imrahilo devos trovi tri milojn kaj 
duonon; kaj Eomero kvin centojn el la rohananoj, kiuj estis 
senĉevaligitaj sed militkapablaj, kaj li mem devos gvidi 
kvincenton da siaj plej bonaj surĉevalaj rajdistoj; kaj alia 
trupo el kvincent rajdistoj devos esti, inter kiuj rajdos la 
dunadanoj kaj la kavaliroj el Dol Amroto, sume ses mil 
infanterianoj kaj mil rajdistoj. Sed la ĉefa forto de la 
rohananoj, kiuj havis ĉevalojn kaj kapablis batali, entute tri 
miloj sub la gvido de Elfhelmo, devos embuski la Okcidentan 
Vojon kontraŭ la malamikojn, kiuj estis en Anorieno. Kaj tuj 
rapidaj rajdantoj estis elsenditaj por laŭeble akiri informojn 
norden kaj orienten, al Osgiliado kaj la vojo al Minaso 
Morgul. 

Kaj kiam ili jam kalkulis sian tutan forton kaj pripensis la 
vojaĝon entreprenotan kaj la vojojn nepre elektotajn, 
Imrahilo subite ekridis laŭte. 

— Ĉu ne? Tio estas la plej granda ŝerco en la tuta historio de 
Gondoro, ke ni elrajdos kun sep miloj, apenaŭ tiom, kiom en 



la avangardo de nia armeo en la tagoj de 1' potenco, por 
ataki la montojn kaj la nepenetreblan pordegon de la Nigra 
Lando! Eble tiel infano minacus armaĵitan kavaliron per 
pafarko el ŝnuro kaj nematura salikaĵo! Se la Malhela Mastro 
scias tion, kion vi asertas, Mitrandiro, ĉu li ne prefere ridetos 
ol timos, kaj dispremos nin persia etfingro kiel muŝon, kiu 
provas piki lin? 

— Ne, li klopodos kapti la muŝon kaj forigi la pikilon, — diris 
Gandalfo. — Kaj inter ni estas personoj, kiuj valoras pli ol po 
mil armaĵitaj kavaliroj. Ne, li ne ridetos. 

— Ankaŭ ni ne, — diris Aragorno. — Se tio ĉi estas ŝerco, ĝi 
estas tro amara por ridigi. Ne, ĝi estas la lasta moviĝo en 
danĝerego, kaj al iu flanko aŭ alia ĝi havigos la finon de la 
ludo. — Li elingigis Andurilon kaj levis ĝin ekbrilantan en la 
sunlumo. — Vi ne plu eningiĝos ĝis la lasta batalo estos 
decidita, — li diris. 



10 


La Nigra Pordego malfermiĝas 

Du tagojn poste la armeo de la Okcidento estis komplete 
kunigita sur Pelenoro. Amasego da orkoj kaj orientuloj estis 
returniĝinta el Anorieno, sed incitite kaj disigite de la 
rohananoj, ili frakasiĝis kaj fuĝis kun malmulta batalado al 
Kairo Andros; kaj pro tiu minaco detruita kaj nova forto 
venanta el la sudo la Urbo estis sufiĉe bone garnizonita. 
Skoltoj raportis, ke neniuj malamikoj restis sur la vojo oriente 
ĝis la Krucvojo de la Falinta Reĝo. Ĉio jam pretis por la lasta 
ĵeto. 

Legolaso kaj Gimlio estis denove rajdontaj kune en la trupo 
de Aragorno kaj Gandalfo, kiuj iris en la avangardo kun la 
dunadanoj kaj la filoj de Elrondo. Sed Gaja hontis ne 
akompani ilin. 

— Vi ne sufiĉe sanas por tia vojaĝo, — diris Aragorno. — Sed 
ne hontu. Se vi nenion plu faros en tiu ĉi milito, vi jam 
meritis grandan honoron. Peregrino iros kaj reprezentos la 
Provincon; kaj ne domaĝu al li lian danĝereblecon, ĉar 
kvankam li faris tiel bone, kiel permesis lia fortuno, li 
ankoraŭ ne egalas vian faron. Sed vere ĉiuj nun same estas 
en danĝero. Kvankam eble nia rolo estos trafi malĝojan finon 
antaŭ la Pordego de Mordoro, se tio okazos, tiam ankaŭ vi 
venos ĝis lasta konfrontiĝo, ĉu ĉi tie aŭ kie ajn la nigra tajdo 
ĝisatingos vin. Adiaŭ! 

Kaj do deprimite Gaja nun staris kaj rigardis la ordigon de la 
armeo. Kun li estis Bergilo, kaj ankaŭ tiu estis deprimita; ĉar 
lia patro estis marŝonta estronte kompanion de la urbaj viroj: 
li ne povis realiĝi al la gardistaro, ĝis estos prijuĝita lia 
proceso. En tiu sama kompanio estis ironta Grinĉjo, kiel 



soldato de Gondoro. Gaja povis vidi lin ne malproksime, eta 
sed rekta figuro inter la altuloj de Minaso Tirit. 

Finfine sonoris la trumpetoj, kaj la armeo komencis 
formoviĝi. Trupo post trupo, kaj kompanio post kompanio, ili 
turniĝis kaj foriris orienten. Kaj dumlonge post kiam ili 
forpasis el videbleco laŭ la granda vojo al la Digvojo, Gaja 
staris tie. La lasta ekbrilo de la matena sunlumo sur lancoj 
kaj kaskoj flagris kaj perdiĝis, kaj daŭre li restis kun la klinita 
kapo kaj peza koro, sentante sin senamika kaj soleca. Ĉiu, 
kiun li amis, foriris en tiun malhelon pendantan antaŭ la fora 
orienta ĉielo; kaj malmulta espero restis en lia koro, ke li iam 
revidos iun ajn el ili. 

Kvazaŭ revokita pro la senespera humoro, la doloro en lia 
brako revenis, kaj li sentis sin malforta kaj maljuna, kaj la 
sunlumo ŝajnis maldensa. Lin rekonsciigis tuŝo per la mano 
de Bergilo. 

— Venu, sinjoro periano! — diris la knabo. — Vi ankoraŭ 
spertas doloron, mi vidas. Mi helpos vin reiri al la kuracistoj. 
Sed ne timu! Ili revenos. La homoj de Minaso Tirit neniam 
estos venkitaj. Kaj nun ili havas Mastron Elfŝtono, kaj ankaŭ 
Beregondon el la gardistaro. 

Antaŭ la tagmezo la armeo venis al Osgiliado. Tie ĉiuj 
disponeblaj laboristoj kaj metiistoj estis okupataj. luj riparis 
la pramojn kaj boatajn pontojn, kiujn la malamikoj konstruis 
kaj parte detruis, kiam ili fuĝis; iuj kolektis provianton kaj 
rabaĵon; kaj aliaj ĉe la orienta flanko trans la Rivero haste 
starigis defendaĵojn. 

La avangardo pluiris tra la ruinoj de Malnova Gondoro, kaj 
trans la larĝan Riveron, kaj plu laŭ la longa rekta vojo, kiu en 
la altaj tagoj estis farita ekde la bela Turego de la Suno al la 
alta Turego de la Luno, kiu nun estis Minaso Morgul en ĝia 



malbenita valo. Je kvin mejloj post Osgiliado ili haltis, 
kompletiginte sian marŝon de la unua tago. 

Sed la rajdistoj peliĝis antaŭen kaj antaŭ la vespero ili venis 
ĝis la Krucvojo kaj la ringego da arboj, kaj ĉio estis silenta. 
Neniun signon pri malamikoj ili vidis, neniu krio aŭ voko 
estis aŭdita, neniu sago fulmis el roko aŭ densejo apud la 
vojo, tamen ĉiam dum ili iris antaŭen ili sentis plifortiĝon de 
la landa gvatado. Arboj kaj ŝtonoj, herberoj kaj folioj estis 
aŭskultantaj. La malhelo estis dispelita, kaj en la fora 
okcidento sunsubiro tuŝis la valon de Anduino, kaj la blankaj 
pintoj de la montoj ruĝiĝis en la blua aero; sed ia ombro kaj 
morno ŝvebis sur Efelo Duad. 

Tiam Aragorno starigis trumpetistojn po unu ĉe la kvar vojoj 
etendiĝantaj en la arboringegon, kaj tiuj laŭte fanfaris, kaj la 
heroldo laŭte kriis: “Revenis la Mastroj de Gondoro, kaj ili 
reprenas ĉion, kio estas ilia en tiu ĉi lando”. La hida orka 
kapo starigita sur la ĉizita figuro estis deĵetita kaj 
disrompita, kaj la kapo de la malnova reĝo estis levita kaj 
starigita denove sur sia loko, ankoraŭ kronita je floroj 
blankaj kaj oraj; kaj homoj laboris porforlavi kaj forskrapi 
ĉiujn fiskribojn, kiujn orkoj surŝtonigis. 

Nu, dum la konsiliĝo iuj proponis, ke Minaso Morgul estu 
atakita la unua, kaj se ili sukcesus kapti ĝin, ĝi estu 
komplete detruita. 

— Kaj eble, — diris Imrahilo, — la vojo kondukanta de tie al 
la pasejo supre pruviĝos pli facila atakvojo kontraŭ la 
Malhela Mastro ol lia norda pordego. 

Sed kontraŭ tion Gandalfo parolis urĝe, pro la misaĵoj 
loĝantaj en tiu valo, kie la mensoj de homaj vivantoj 
freneziĝus kaj hororiĝus, kaj ankaŭ pro la novaĵo alportita de 
Faramiro. Ĉar se la Ringoportanto efektive iris tiun vojon. 



tiam antaŭ ĉio ili ne tiru tien la Okulon de Mordoro. Do la 
postan tagon, kiam la ĉefarmeo venis, ili starigis fortan 
gardistaron ĉe la Krucvojo porcertigi iom da defendo, se 
Mordoro sendus trupon tra la pasejo de Morgulo, aŭ aligus 
pliajn soldatojn el la sudo. Portiu gardado ili elektis 
plejparte arkpafistojn, kiuj konis la terenon de Itilio kaj kiuj 
kuŝos kaŝe en la arbaroj kaj deklivoj ĉirkaŭ la vojrenkontiĝo. 
Sed Gandalfo kaj Aragorno rajdis kun la avangardo al la 
enirejo de la Morgula Valo kaj rigardis la fian urbegon. 

Ĝi estis malluma kaj senviva, ĉar la orkoj kaj aliaj kreitoj kiuj 
loĝis tie, estis detruitaj dum la batalo, kaj la nazguloj 
forestis. Tamen la etoso de la valo estis peza je timo kaj 
malamikeco. Tiam ili frakasis la fian ponton, fajrigis ruĝajn 
flamojn en la fetoraj kampoj kaj foriris. 

La postan tagon, kiu estis la tria tago post la ekiro el Minaso 
Tirit, la armeo komencis sian marŝadon norden sur la vojo. 
Laŭ tiu vojo estis proksimume cent mejloj de la Krucvojo ĝis 
Moranono, kaj neniu sciis, kio eble okazos al ili antaŭ la 
alveno tiel malproksime. lii iris malkaŝe sed singarde, kun 
surĉevalaj skoltoj antaŭe sur la vojo, kaj aliaj piedirantaj 
ambaŭflanke, precipe ĉe la orienta flanko, ĉar tie etendiĝis 
mallumaj densejoj, kaj malorda tero el rokaj ravinetoj kaj 
apikaĵoj, malantaŭ kiuj grimpis supren la longaj severaj 
deklivoj de Efelo Duad. La vetero daŭre favoris en la mondo, 
kaj la vento plu blovis el la okcidento, sed nenio kapablis 
forblovi la mornojn kaj la tristajn nebuletojn, kiuj kroĉiĝis 
ĉirkaŭ la Montoj de Ombro; kaj malantaŭ ili de tempo al 
tempo leviĝis fumegoj kaj ŝvebis en la superaj ventoj. 

De tempo al tempo Gandalfo sonorigis la trumpetojn, kaj la 
heroldoj kriis: “La Mastroj de Gondoro estas venintaj! ĉiuj 
forlasu tiun ĉi landon aŭ kapitulacu!” Sed Imrahilo diris: 



— Ne diru “la Mastroj de Gondoro”. Diru “Reĝo Elesaro”. Ĉar 
tio estas vera malgraŭ tio, ke li ankoraŭ ne sidiĝis sur la 
trono; kaj plipensigos la Malamikon, se la heroldoj uzos tiun 
nomon. 

Kaj poste trifoje ĉiutage la heroldoj proklamis la venon de 
Reĝo Elesaro. Sed neniu respondis al la defio. 

Tamen, kvankam ili marŝis ŝajne en paco, la koroj de la tuta 
armeo, de la plej altranga ĝis la plej senranga, estis 
deprimitaj, kaj je ĉiu mejlo, kiun ili pasis norden, aŭguro pri 
misaĵoj pli peze ŝarĝis ilin. Estis proksime ai la fino de 1' dua 
tago de ilia marŝado post la Krucvojo, kiam ili la unuan fojon 
renkontis ian batalproponon, ĉarforta trupo da orkoj kaj 
orientuloj klopodis kapti la avangardajn kompaniojn en 
embusko; kaj tio estis ĝuste en la sama loko, kie Faramiro 
embuskis la homojn el Harado, kaj la vojo trairis profundan 
fendegon tra elstaraĵo de la orientaj montetoj. Sed la 
trupestroj de la Okcidento estis bone avertitaj de siaj skoltoj, 
lertuloj el Heneto Anun estrataj de Mablungo, kaj la 
embusko mem estis kaptita. Ĉar rajdistoj larĝe ĉirkaŭiris 
okcidente kaj alvenis flanke de la malamikoj kaj de 
malantaŭe, kaj tiuj estis detruitaj aŭ pelitaj orienten en la 
montetaron. 

Sed la venko malmulte kuraĝigis la komandantojn. 

— Tio estas nura finto, — diris Aragorno, — kaj ĝia ĉefa celo, 
miaopinie, estis prefere logi nin antaŭen pro malvera 
konjekto pri malforto de la Malamiko ol multe damaĝi nin 
provizore. 

Ekde tiu vespero venis nazguloj kaj sekvis ĉiun moviĝon de 
la armeo. Ili ankoraŭ flugis altege kaj nevideble de ĉiuj krom 
Legolaso, tamen ilia ĉeesto estis sentebla, kiel plifortiĝo de 
ombro kaj malheliĝo de la suno; kaj kvankam la 



ringofantomoj ankoraŭ nefalatakis malalten kontraŭ siaj 
malamikoj kaj silentis, eligante neniun krion, timo pri ili ne 
estis forskuebla. 

Tiel tempo kaj la senespera vojaĝo forpasis. Je la kvara tago 
post la Krucvojo kaj la sesa el Minaso Tirit ili venis finfine al 
la ekstremo de la loĝataj landoj, kaj ekeniris la dezerton, 
kuŝantan antaŭ la pordoj de la pasejo Cirito Gorgor; kaj ili 
povis vidi la marĉojn kaj la senkreskaĵejon, kiuj etendiĝis 
norden kaj okcidenten al Emin Muilo. Tiel dezertaj estis tiuj 
lokoj kaj tiel profunda la hororo kuŝanta sur ili, ke iuj el la 
armeo perdis sian kuraĝon, kaj tiuj povis nek rajdi nek marŝi 
pluen al la nordo. 

Aragorno rigardis ilin, kaj en liaj okuloj estis pli da kompato 
ol kolero, ĉartiuj estis junuloj el Rohano, el fora Ŭestfaldo, 
aŭ terkulturistoj el Losarnaĥo, kaj por ili Mordoro estis ekde I' 
infanaĝo nomo misa, kaj tamen nereala, legendo, kiu ne 
koncernis ilian simplan vivon; kaj nun ili marŝis kvazaŭ 
homoj en hida sonĝo realigita, kaj ili ne komprenis tiun ĉi 
militon nek kial la sorto kondukis ilin ĝis tia travivaĵo. 

— Iru! — diris Aragorno. — Sed retenu tiom da honoro, kiom 
vi kapablas, kaj ne kuru! Ekzistas tasko, kiun vi eble provu 
por ne esti komplete hontigitaj. Celu sud-okcidenten ĝis 
Kairo Andros, kaj se ĝin ankoraŭ okupas malamikoj, kiel mi 
supozas, tiam rekaptu ĝin, se vi povos, kaj okupu ĝin ĝis la 
fino defende al Gondoro kaj Rohano! 

Tiam iuj hontigitaj de lia indulgo venkis sian timon kaj 
pluiris, kaj la ceteraj ekesperis denove, aŭdinte pri vireca 
faro, al kiu ili povis sin turni, kaj ili foriris. Kaj tiel, ĉar multaj 
soldatoj estis jam lasitaj ĉe la Krucvojo, okazis ke kun malpli 
ol ses miloj la Komandantoj de la Okcidento venis finfine por 
defii la Nigran Pordegon kaj la potencon de Mordoro. 



Ili iris antaŭen malrapide, atendante ĉiuhore respondon al 
sia defio, kaj ili rekuniĝis ĉar estus nura malŝparo de soldatoj 
elsendo de skoltoj aŭ grupetoj for de la ĉefarmeo. Je noktiĝo 
en la kvina marŝtago post la Morgula Valo ili starigis sian 
lastan tendaron kaj metis fajrojn ĉirkaŭe el tia morta ligno 
kaj eriko, kian ili povistrovi. Ili pasigis la noktohorojn 
maldorme kaj konsciis pri multaj aĵoj duonvideblaj, kiuj 
marŝis kaj ŝtelvagadis ĉie ĉirkaŭe, kaj ili aŭdis hurladon de 
lupoj. La vento ĉesis kaj la tuta aero ŝajnis senmova. 
Malmulton ili povis vidi, ĉar kvankam mankis nuboj kaj la 
kreskanta luno jam aĝis kvar noktojn, troviĝis fumoj kaj 
haladzoj leviĝantaj el la tero kaj la blankan krescenton 
vualis la nebuletoj de Mordoro. 

Malvarmiĝis. Matene la vento denove ekblovis, sed ĝi nun 
venis el la nordo, kaj baldaŭ ĝi plifortiĝis al akcelanta 
blovado. Jam foriris la noktovagintoj, kaj la tereno ŝajnis 
malplena. Norde interfetoraj putoj kuŝis la unua el la 
amasegoj kaj montetoj da skorio kaj frakasita rokaĵo kaj 
eksplodita grundo, la vomaĵo de la larvuloj de Mordoro; sed 
sude kaj jam proksime baŭmis la granda remparo de Cirito 
Gorgor, kaj meze la Nigra Pordego, kaj la du Turegoj de I' 
Dentoj altaj kaj malhelaj ambaŭflanke. Ĉar dum sia lasta 
marŝo la komandantoj forturnis sin de la malnova vojo, kiam 
ĝi deviis orienten kaj evitis la danĝeron de la embuskaj 
montetoj, kaj sekve nun ili alproksimiĝis al Moranono de la 
nord-okcidento, samkiel faris Frodo. 

La du vastaj metalaj pordoklapoj de la Nigra Pordego estis 
firme fermitaj sub sia brovumanta arkaĵo. Sur la remparo 
nenio estis videbla. Ĉio estis silenta sed atenta. Ili jam 
alvenis la lastan ekstremon de sia foleco kaj staris senespere 
kaj frostante en la griza lumo de I' frua tago antaŭ turegoj 
kaj muroj, kiujn ilia armeo ne povus sturmi esperoplene, eĉ 
se ĝi alportus tien maŝinojn grandpotencajn, kaj la 
malamiko disponus neniom pli da forto ol sufiĉus por 



garnizoni nur la pordegon kaj la muron. Sed ili sciis, ke ĉiuj 
montetoj kaj rokejoj ĉirkaŭ Moranono estas plenaj je kaŝitaj 
malamikoj, kaj la ombreca deklivo transe estas borita kaj 
tunelita de svarmantaj kovaĵoj da miskreaĵoj. Kaj starante ili 
vidis ĉiujn nazgulojn kuniĝintaj, ŝvebantaj vulturece super 
la Turegoj de 1' Dentoj; kaj ili sciis, ke iii estas gvatataj. Sed 
daŭre la Malamiko donis neniun signon. 

Neniu elekto restis al iii krom ludi ĝisfine sian rolon. Tial 
Aragorno nun aranĝis la armeon laŭ la plejeble konvena 
maniero; kaj ili estis ordigitaj surdu grandaj amasegoj de 
eksploditaj ŝtonoj kaj grundo, kiujn la orkoj amasigis dum 
jaroj da laboro. Antaŭ ili direkte al Mordoro kuŝis kvazaŭ 
ĉirkaŭfosaĵo marĉego el fumanta koto kaj fetoraj lagetoj. 
Kiam ĉio estis ordigita, la Komandantoj forrajdis al la Nigra 
Pordego kun multnombra gardistaro kaj la standardo kaj 
heroldoj kaj trumpetistoj. Tie estis Gandalfo kiel ĉefheroldo, 
kaj Aragorno kun la filoj de Elrondo, kaj Eomero el Rohano, 
kaj Imrahilo; ankaŭ al Legolaso, Gimlio kaj Peregrino estis 
ordonite kuniri, tiel ke ĉiuj malamikoj de Mordoro havu 
atestanton. 

Ili venis ĝis aŭdodistanco de Moranono kaj malvolvis la 
standardon, kaj blovis siajn trumpetojn; kaj la heroldoj 
antaŭenpaŝis kaj sendis siajn voĉojn supren trans la 
remparon de Mordoro. 

— Elvenu! — ili kriis. — La Mastro de la Nigra Lando elvenu! 
Justecon li spertos. Ĉar li maljuste militis kontraŭ Gondoro 
kaj forrabis ties terojn. Pro tio la Reĝo de Gondoro postulas, 
ke li kompensu siajn misfarojn kaj foriru porĉiame. Elvenu! 

Sekvis longa silento, kaj nek de muro nek de pordo aŭdiĝis 
krio aŭ sono. Sed Saŭrono jam pretigis siajn planojn, kaj li 
emis priludi tiujn musojn kruele antaŭ ol bati mortige. Tial 
okazis, ke kiam la komandantoj estis sin forturnontaj, la 



silento subite estis rompita. Aŭdiĝis longa grumblado de 
tamburegoj kiel tondro en la montaro, kaj poste blekado de 
kornoj, kiuj skuis la ŝtonojn mem kaj kontuzis la orelojn de la 
homoj. Kaj je tio pordo meze de la Nigra Pordego estis 
ĵetmalfermita kun laŭta tintego kaj elvenis ambasado el la 
Nigra Turego. 

Ĉekape rajdis alta kaj misega figuro sur nigra ĉevalo, se tio 
estis ĉevalo, ĉar ĝi estis grandega kaj hida, kaj ĝia vizaĝo 
estis terura masko, pli simila al kranio ol al viva kapo, kaj en 
la orbitoj de la okuloj kaj en la naztruoj brulisflamo. La 
rajdanto estis tute nigre vestita, kaj nigris lia alta kasko; 
tamen li estis ne ringofantomo, sed vivanta homo. La 
komandanto de la Turego Baraduro li estis, kaj lian nomon 
memoris neniu rakonto, ĉar li mem forgesis ĝin kaj li diris: 
“Mi estas la Buŝo de Saŭrono”. Sed oni rakontis, ke li estis 
renegato, kiu devenis de la raso de tiuj, kiuj nomiĝis la 
nigraj numenoranoj, ĉar ili starigis siajn loĝejojn en Mez-Tero 
dum la jaroj de la regado de Saŭrono, kaj ili adoris lin, ĉar iii 
enamiĝis al miskleriĝo. Kaj li eniris servadon de la Nigra 
Turego kiam ĝi frue releviĝis, kaj pro sia ruzemo li ĉiam 
plialtiĝis en favoro de la Mastro, kaj li lernis grandan 
sorĉadon, kaj multe konis la menson de Saŭrono; kaj li pli 
kruelis ol ajna orko. 

Ĝuste li nun elrajdis, kaj kun li venis nur eta trupo da nigre 
armaĵitaj soldatoj kaj unusola standardo, nigra sed 
surhavanta en ruĝo la Misfaran Okulon. Haltinte je kelkaj 
paŝoj antaŭ la Komandantoj el la Okcidento, li inspektis ilin 
supren-suben kaj ridis. 

— Ĉu en tiu ĉi bandaĉo estas iu aŭtoritatulo taŭga por trakti 
kun mi? — ii demandis. — Aŭ iu sufiĉe sagaca por kompreni 
min? Ĉiuokaze ne vi! — li mokis, sin turnante malestime al 
Aragorno. — Por krei reĝon necesas pli ol peco da elfa vitro. 



aŭ tia bandaĉo. Vidu, iu ajn bandito en la montaro povas 
vidigi sekvantaron simile imponan. 

Aragorno nenion respondis, sed li rigardis la okulojn de 1' alia 
kaj kroĉis la rigardon, kaj dum momento ili tiel interluktis; 
sed baldaŭ, kvankam Aragorno nek moviĝis nek metis 
manon al armilo, la alia ŝanceliĝis kaj retropaŝis, kvazaŭ 
bate minacita. 

— Mi estas heroldo kaj ambasadoro, kaj oni ne rajtas ataki 
min! — li ekkriis. 

— Kie tiaj leĝoj validas, — diris Gandalfo, — estas ankaŭ 
kutime, ke ambasadoroj malpli impertinentas. Sed neniu 
minacis vin. Nenio timindas ĉe ni ĝis kompletiĝos via 
komisio. Sed se via mastro ne akiris novan saĝecon, tiam vi 
kun ĉiuj liaj servantoj troviĝos en granda danĝero. 

— Do! — diris la mesaĝisto. — Sekve vi estas la 
proparolanto, maljuna grizbarbulo, ĉu? Ĉu ni ne aŭdis pri vi 
kelkfoje, kaj pri viaj vagadoj, ĉiam kovanta komplotojn kaj 
damaĝojn en sekura malproksimo? Sed ĉi-foje vi elŝovis tro 
foren vian nazon, Mastro Gandalfo, kaj vi vidos, kio okazas al 
tiu, kiu starigas siajn malsaĝajn araneaĵojn antaŭ la piedojn 
de Saŭrono la Granda. Mi havas signojn, kiujn oni ordonis 
montri al vi — precipe al vi, se vi aŭdacus veni. 

Li gestis al unu el la gardistoj, kaj tiu paŝis antaŭen portante 
pakaĵon volvitan per nigraj tukoj. 

Tiujn la mesaĝisto metis flanken, kaj tie, mirigante kaj 
konsternante ĉiujn Komandantojn, li montris unue tian 
mallongan glavon, kian portis Sam, kaj poste grizan 
mantelon kun elfa broĉo, kaj fine la mitrilan maŝkirason, 
kiun Frodo portis volvite en siaj ĉifitaj vestaĵoj. Nigro kovris 
iliajn okulojn, kaj ŝajnis al ili dum momenta silento, ke la 
mondo senmoviĝas, sed iliaj koroj svenis kaj la lasta espero 



malaperis. Grinĉjo, kiu staris malantaŭ princo Imrahilo, saltis 
antaŭen kun dolorkrio. 

— Silentu! — diris Gandalfo severe, retroŝovante lin, sed la 
mesaĝisto laŭte ridis. 

— Do vi havas kun vi ankoraŭ alian el tiuj nanoj! Kian utilon 
vi konstatas en ili, mi ja ne divenas, sed sendi ilin spioni en 
Mordoron preterpaŝas eĉ vian kutiman stultecon. Tamen mi 
dankas lin, ĉar evidente minimume tiu bubaĉo pli frue vidis 
tiujn ĉi signojn, kaj estus vane se vi nun malakceptus ilin. 

— Mi ne volas malakcepti ilin, — diris Gandalfo. — Efektive 
mi konas ilin kaj ilian tutan historion, kaj malgraŭ via 
rikanado, fia Buŝo de Saŭrono, tion vi ne povas pretendi. 

Sed kial vi alportis ilin ĉi tien? 

— Gnoma kiraso, elfa mantelo, klingo el la pereinta 
Okcidento, kaj spiono el la eta ratlando Provinco... Ne, ne 
surpriziĝu! Ni konas kornplete tion: jen la markoj de 
konspiro. Nu, eble tiu, kiu portis ĉi aĵojn, estis kreito pro kies 
perdo vi ne funebros, kaj eble male: eble, iu kara por vi? Se 
jes, rapide konsiliĝu laŭ tiu malmulto da sagaco, kiu restas 
al vi. Ĉar Saŭrono ne amas spionojn, kaj lia estonta sorto jam 
dependas de via elekto. 

Neniu respondis al li; sed li vidis iliajn vizaĝojn grizaj pro 
timo kaj la teruriĝon en iliaj okuloj, kaj li denove ridis, ĉar 
ŝajnis al li, ke lia ludo iras kontentige. 

— Bone, bone! — li diris. — Li estis kara al vi, mi vidas. Aŭ 
eble lia komisio estis tia, kian vi ne volis malsukcesinta, ĉu? 
Ĝi tamen malsukcesis. Kaj nun li eltenos la malrapidan 
turmenton dum jaroj, tiel longe kaj malrapide, kiel povos 
rimedi niaj artoj en la Granda Turego, kaj neniam liberiĝos, 
krom eble kiam li estos ŝanĝita kaj rompita tiel ke li venu al 



vi, kaj vi vidos tion, kion vi respondecis. Tio ĉi certe okazos, 
krom se vi akceptos la kondiĉojn de mia Mastro. 

— Listu la kondiĉojn, — diris Gandalfo senŝancele, sed la 
apudstarantoj vidis la angoron sur lia vizaĝo, kaj nun li 
ŝajnis maljuna ŝrumpinto, kunpremita, finfine venkita. Oni 
ne dubis, ke li akceptos. 

— Jen la kondiĉoj, — diris la mesaĝisto kaj ridetis rigardante 
ilin unu post la alia. — La bandaĉo de Gondoro kaj ties 
mislogitaj aliancanoj tuj retroiros trans Anduinon, unue 
ĵurinte neniam plu ataki armile Saŭronon la Grandan, ĉu 
malkaŝe, ĉu sekrete. Ĉiuj terenoj oriente de Anduino 
apartenos al Saŭrono por ĉiam, nure. Okcidente de Anduino 
ĝis la Nebulecaj Montoj kaj la Breĉo de Rohano estos 
tributantoj de Mordoro, kaj tie la homoj ne portos armilojn, 
sed havos permeson regi siajn proprajn aferojn. Sed iii 
helpos rekonstrui Isengardon, kiun ili sovaĝe detruis, kaj tiu 
apartenos al Saŭrono, kaj tie loĝos lia komandanto: ne 
Sarumano, sed iu pli fidinda. 

Rigardante la okulojn de la mesaĝisto ili komprenis lian 
penson. Li estos tiu komandanto, kaj kunigos ĉion restantan 
el la Okcidento sub sian regadon: li estos ilia tirano kaj ili liaj 
sklavoj. 

Sed Gandalfo diris: 

— Tio estas postuli multon kontraŭ livero de unu servisto: ke 
via mastro ricevu interŝanĝe ion, pro kio li devos aliokaze 
militi multfoje! Aŭ ĉu la batalkampo de Gondoro detruis liajn 
militesperojn, tiel ke li turnas sin al marĉando? Kaj se 
efektive ni taksus tiel alte la kaptiton, kian certecon ni 
havos, ke Saŭrono, la Fia Mastro de Perfidemo, plenumos 
sian flankon? Kie estas tiu kaptito? Oni elkonduku lin kaj 
transdonu lin al ni, kaj tiam ni pripensos tiujn postulojn. 



Al la atentema Gandalfo ŝajnis, kiel al skermanto kontraŭ 
mortigema oponulo, ke dum spirlongo la mesaĝisto estas 
konsternita, tamen li rapide denove ridis: 

— Ne ĵetu vortojn insolentajn al la Buŝo de Saŭrono! — li 
kriis. — Certecon vi deziras! Saŭrono tion ne donas. Se vi 
petegos lian indulgon, unue vi devos obei lin. Tiuj estas liaj 
kondiĉoj. Akceptu aŭ malakceptu! 

— Tiujn ni akceptos! — diris Gandalfo subite. Li forĵetis sian 
mantelon kaj blanka lumo elradiis kvazaŭ glavo en tiu 
malhela loko. Antaŭ lia levita mano la mesaĝisto retropaŝis 
kaj Gandalfo proksimiĝinte kaptis kaj forprenis de li la 
signojn: kiraso, mantelo kaj glavo. — Tiujn ni prenos memore 
pri nia amiko. Sed koncerne viajn kondiĉojn, ni tute rifuzas 
ilin. Foriru, ĉar via komisio finiĝis kaj morto apudas al vi. Ĉi 
tien ni venis ne por malŝpari vortojn traktante kun Saŭrono, 
senfida kaj malbenita, tiom malpli kun iu el liaj sklavoj. 
Foriru! 

Tiam la mesaĝisto de Mordoro ne plu ridis. Lia vizaĝo 
tordiĝis pro miro kaj kolero ĝis ĝi similis iun sovaĝbeston kiu, 
kaŭrante sur sia predo, estas batita ĉe la makzelo per 
doloriga vergo. Kolerego plenigis lin kaj lia buŝo bavis, kaj 
senformaj furiozaj sonoj venis strangole el lia faŭko. Sed li 
rigardis la minacajn vizaĝojn de la Komandantoj kaj ties 
mortigemajn okulojn, kaj timo venkis lian koleregon. Li eligis 
laŭtan krion, turniĝis, sursaltis sian ĉevalon, kaj kun sia 
trupo retrogalopis freneze al Cirito Gorgor. Sed dumire liaj 
soldatoj blovis siajn kornojn laŭ signalo delonge aranĝita; 
kaj eĉ antaŭ ol ili atingis la pordon, Saŭrono fermis sian 
kaptilon. 

Tamburoj tondris kaj fajroj impetis supren. La granda 
pordego de Moranono larĝe svingmalfermiĝis. Tra ĝi elfluis 



granda armeo tiel rapide, kiel kirlaj akvoj kiam kluzklapo 
estas levata. 

La Komandantoj denove surĉevaliĝis kaj retrorajdis, kaj el la 
armeo de Mordoro aŭdiĝis nova kriego. Polvo leviĝis sufoke 
en la aeron dum deproksime almarŝis armeo de orientanoj, 
kiuj atendis la signalon en la ombroj de Eredo Litui malantaŭ 
la pli fora turego. Suben de sur la montaroj ambaŭflanke de 
Moranono verŝiĝis nenombreblaj orkoj. La okcidentanoj estis 
enretigitaj, kaj baldaŭ, ĉie ĉirkaŭ la grizaj teramasoj, sur kiuj 
ili staris, potencoj dekoble kaj pli ol dekoble pli grandaj ol la 
ilia, ringos ilin en maro de malamikoj. Saŭrono prenis la 
proponitan logaĵon en ŝtalajn makzelojn. 

Malmulta tempo restis al Aragorno por ordigi la batalfronton. 
Sur la unua monteto li staris kun Gandalfo, kaj tie bela kaj 
senespera estis hisita la standardo de la Arbo kaj Steloj. Sur 
la alia monteto tutproksima staris la standardoj de Rohano 
kaj Dol Amroto: Blanka Ĉevalo kaj Arĝenta Cigno. Kaj ĉirkaŭ 
ĉiu monteto estis starigita ringo frontanta ĉiudirekten, hirta 
je lancoj kaj glavoj. Sed antaŭe direkte al Mordoro, de kie 
venos la unua severa atako, staris la filoj de Elrondo 
maldekstre kun dunadanoj ĉirkaŭ ili, kaj dekstre princo 
Imrahilo kun la viroj de Dol Amroto altaj kaj belaj, kaj 
elektitaj viroj el la Turego de Gardado. 

Blovis la vento, la trumpetoj sonoris, kaj sagoj siblis; sed la 
suno nun supreniranta al la sudo, estis vualita per la fumoj 
de Mordoro, kaj tra minaca nebuleto ĝi ekbrilis, forega, 
paŭta ruĝo, kvazaŭ temus pri tagfino, aŭ la fino eble de la 
tuta mondo de lumo. Kaj el la debutanta malhelo venis la 
nazguloj kun malvarmaj voĉoj kriantaj vortojn de morto; kaj 
tiam ĉiu espero estingiĝis. 

Grinĉjo kliniĝis hororpremite, kiam li aŭdis Gandalfon rifuzi 
la kondiĉojn kaj kondamni Frodon al turmento en la Turego; 



sed li regis sin, kaj nun li staris apud Beregondo en la unua 
vico de Gondoro kun la soldatoj de Imrahilo. Ĉar ŝajnis al li 
preferinde morti baldaŭ kaj lasi la amaran historion de sia 
vivo, tial ke ĉio ruiniĝis. 

— Se nur Gaja estus ĉi tie, — li aŭdis sin diri, kaj rapidaj 
pensoj hastis tra lia menso, ĝuste dum li rigardis la 
malamikojn impeti al atako: “Nu, nu, jam ĉiuokaze mi 
komprenas kompatindan Denetoron iom pli bone. Ni eble 
mortus kune, Gaja kaj mi, ĉar ni devos morti, kial ne? Nu, tial 
ke li ne ĉeestas, mi esperas, ke lin trafos fino pli facila. Sed 
nun mi devas fari mian plejeblon”. 

Li elingigis sian glavon kaj rigardis ĝin kaj la interplektiĝajn 
formojn el ruĝo kaj oro; kaj la fluaj literoj de Numenoro 
flagris fajrece sur la klingo. “Gi estas forĝita ĝuste por tiu 
horo, — li pensis. — Se mi nur povus bati tiun fian 
mesaĝiston perĝi, tiam mi preskaŭ egaliĝus al Gajĉjo. Nu, 
mi batos kelkajn el ĉi bruta kovaĵo antaŭ la fino. Se nur mi 
povus vidi denove friskan sunlumon kaj verdajn herbojn!” 

Ĝuste dum li pensis tiel, la unua sturmo karambolis kun ili. 

La orkoj malhelpataj de la marĉoj antaŭ la montetoj haltis 
kaj pafis siajn sagojn en la defendajn vicojn. Sed tra iii venis 
paŝegante, blekante brutece, granda trupo de montetaj 
troloj el Gorgoroto. Pli altaj kaj pli larĝaj ol homoj iii estis, kaj 
ili estis vestitaj nur per strikta maŝkiraso el kornecaj 
skvamoj, aŭ eble tio estis ilia hida haŭto; sed ili portis 
rondajn ŝildojn enormajn kaj nigrajn kaj svingis pezajn 
martelojn persiaj nodozaj manoj. Senskrupule ili saltisen la 
lagetojn kaj travadis, blekante dum la alveno. Kvazaŭ 
ŝtormo ili inundis la vicon de la gondoranoj kaj batis kaskojn 
kaj kapojn, brakojn kaj ŝildojn, kvazaŭ forĝistoj prilaborantaj 
la ardan kurbiĝan feron. Apud Grinĉjo Beregondo estis 
senkonsciigita kaj transpaŝita, kaj li falis; kaj la granda 
ĉeftrolo, kiu batis lin, kliniĝis super lin etendante kroĉan 



krifon, ĉartiuj fikreitoj kutimis mordi la gorĝojn detiuj, kiujn 
ili faligis. 


Tiam Grinĉjo batis supren, kaj la surskribita okcidenta klingo 
trapikis la haŭton kaj profunde eniris la organojn de la trolo, 
kaj ties nigra sango elsputegis. Li ŝanceliĝis antaŭen kaj 
kraŝis kvazaŭ falanta roko, kovrante tiujn, kiuj estis sube. 
Nigro kaj fetoro kaj prema doloro inundis Grinĉjon, kaj lia 
menso forsvenis en nigregon. 

'Tiel tio finiĝas laŭ mia antaŭsupozo”, — li pensis 
forflagrante. Kaj tiu penso iomete ridis en li dumfuĝe, ŝajne 
preskaŭ gaja ĉar formetanta finfine ĉiajn dubojn kaj zorgojn 
kaj timojn. Kaj tiam ĝuste forflugante en forgeson li aŭdis 
voĉojn, kaj tiuj ŝajnis krii en iu forgesita mondo forsupre. 

— La agloj venas! La agloj venas! 

Ankoraŭ unu momenton ŝvebis la penso de Grinĉjo: “Bilbo! 
Sed ne! Tio venis el lia rakonto, antaŭ tre longe. Tio estas 
mia rakonto, kaj ĝi jam finiĝis. Adiaŭ!” Kaj lia penso flugis 
foren kaj liaj okuloj nenion pli vidis. 



LA SESA LIBRO 




1. Golfo de Ljuno 

2. Grizaj Havenoj 







3. La Provinco 


4. Malnova Arbaro 

5. Veterverto 

6. Rivendelo 

7. Pordo de Morio 

8. Isengardo 

9. Iridaj Kampoj 

10. Lorieno 

11. Dol Gulduro 

12. Minaso Tirit 

13. Minaso Morgul 

14. Breĉo de Rohano 



1 


La turego de Cirito Ungol 

Sam levis sin dolorplene de sur la tero. Momente li scivolis, 
kie li estas, kaj poste revenis al li la tutaj mizero kaj 
senespero. Li estis en la profunda malhelo antaŭ la suba 
enirejo de la orka fortikaĵo; ties latuna pordo estis fermita. 
Verŝajne li falis senkonscia, kiam li ĵetis sin kontraŭ ĝin; sed 
kiom longe li kuŝis tie, li ne sciis. Tiam li estis arda, 
senespera kaj furioza; nun lin tremigis la malvarmo. Li 
ŝteliris al la pordo kaj premis al ĝi sian orelon. 

Forinterne li povis aŭdi mallaŭte la voĉojn de orkoj 
bruegantaj, sed baldaŭ ili ĉesis aŭ forpasis el aŭdodistanco, 
kaj ĉio silentiĝis. Lia kapo doloris, kaj liaj okuloj vidis 
fantomajn lumojn en la malhelo, sed li baraktis porsin ordigi 
kaj pensi. Estis ĉiuokaze klare, ke mankas espero pri eniro al 
la orka fortikaĵo tra tiu pordo; li eble atendus tie dum tagoj 
antaŭ ol ĝi estus malfermita, kaj atendado ne eblis: la tempo 
estis terure valora. Li jam ne plu dubis pri sia devo: li devos 
savi sian mastron aŭ perei klopodante. 

— La pereo pli probablas, kaj ĉiuokaze estos pli facila, — li 
diris serioze al si, dum li eningigis Pikilon kaj forturnis sin de 
la latuna pordo. Li malrapide palpserĉis vojon en la mallumo 
tra la tunelo, ne riskante uzi la elfan lumon; kaj dumire li 
provis kunligi la okazaĵojn post kiam Frodo kaj li forlasis la 
krucvojon. Li scivolis, kioma horo estas. le inter unu tago kaj 
alia, li supozis, sed eĉ pri la tagoj li jam perdis la kalkulon. Li 
estis en malluma lando, kie la tagoj de la mondo ŝajnis 
forgesitaj, kaj kie ankaŭ ĉiuj enirintoj estis forgesataj. 

— Mi scivolas, ĉu ili entute pensas pri ni, — li diris, — kaj kio 
okazas al ili ĉiuj tie fore. — Li gestis malprecize per sia mano 
en la aero; sed li fakte nun frontis suden, revenante al la 



tunelo de Ŝeloba, ne okcidenten. Fore okcidente en la 
mondo proksimiĝis la tagmezo de la dek-kvara tago de 
marto laŭ la Provinca kalkulo, kaj ĝuste nun Aragorno 
rekondukis el Pelargiro la nigran ŝiparon, kaj Gaja rajdis kun 
la rohananoj tra la Ŝtonfurgona Valo, dum en Minaso Tirit 
flamoj leviĝis kaj Grinĉjo vidis la frenezecon plifortiĝi en la 
okuloj de Denetoro. Tamen inter ĉiuj zorgoj kaj timoj la 
pensoj de iliaj amikoj konstante direktiĝis al Frodo kaj Sam. 

Ili ne estis forgesitaj. Sed ili estis fore ekster la helpatingo, 
kaj neniu penso povis havigi helpon al Samsaĝo, filo de 
Hamfasto. Li estis tutege sola. 

Li revenis finfine al la ŝtona pordo de la orka koridoro, kaj plu 
ne kapablis trovi la klinkon aŭ riglilon, kiu fermtenis ĝin, li 
kiel antaŭe transgrimpis ĝin kaj falis malkrude al la tero. 
Poste li vojis kaŝeme al la elirejo de la tunelo de Ŝeloba, kie 
la ĉifonoj de ŝia granda araneaĵo daŭre disbloviĝis kaj 
ŝanceliĝis en la malvarma aero. Ĉar malvarma ĝi ŝajnis al 
Sam post la fetora mallumo malantaŭe; sed ties spiro 
refreŝigis lin. Li ŝteliris singarde eksteren. 

Ĉio estis misaŭgure kvieta. La lumo ne pli fortis ol tiu de 
krepusko je fino de malhela tago. La vastaj vaporoj, kiuj 
leviĝis en Mordoro kaj fluis okcidenten, pasis malalte super 
lia kapo, granda konfuzaĵo el nuboj kaj fumo, jam denove 
prilumata per malvigle ruĝa ardo. 

Sam rigardis supren al la orka turego, kaj subite tra ties 
mallarĝaj fenestroj lumoj gapis eksteren kvazaŭ ruĝaj 
okuletoj. Li scivolis, ĉu ili estas iaspeca signalo. Lia timo pri 
la orkoj, provizore forgesita pro lia kolero kaj lia senesperiĝo, 
nun revenis. Laŭ lia supozo nur unu proceduro eblis al li: 
pluiri kaj trovi la ĉefpordon de la terura turego, sed liaj 
genuoj sentiĝis feblaj, kaj li konstatis, ke li tremas. Tirante 
suben siajn okulojn de la turego kaj la kornoj de la fendaĵo 
antaŭ li, li obeigissiajn malvolontajn piedojn, kaj malrapide. 



plenstreĉe aŭskultante, gapante en densajn ombrojn de la 
apudvojaj rokegoj, li postsekvis siajn paŝojn, preter la loko, 
kie Frodo falis kaj daŭre la odoraĉo de Ŝeloba postrestis, kaj 
poste supren plu, ĝis li staris denove en la fendego mem, kie 
li surmetis la Ringon kaj vidis pasi la trupon de Ŝagrato. 

Tie li haltis kaj sidiĝis. Provizore li ne plu povis peli sin 
antaŭen. Li sentis, ke post kiam li pasos la verton de la 
pasejo kaj faros unu paŝon vere suben al la lando Mordoro, 
tiu paŝo estos nerevokebla. Li neniam povus reveni. Sen 
klara celo li elprenis la Ringon kaj denove surmetis ĝin. Li tuj 
spertis la ŝarĝegon de ĝia pezo, kaj sentis freŝe, sed jam pli 
forte kaj urĝe ol iam, la malicon de la Mordora Okulo, 
serĉanta, klopodanta trapiki la ombrojn, kiujn ĝi kreis 
sindefende, sed kiuj nun malhelpis ĝin dum ĝia maltrankvilo 
kaj dubemo. 

Kiel antaŭe Sam konstatis, ke lia aŭdkapablo akriĝis, sed laŭ 
lia vido la ĉi-mondaj aferoj ŝajnis maldensaj kaj malprecizaj. 
La rokmuroj de la vojo estis palaj, kvazaŭ vidataj tra 
nebuleto, sed ankoraŭ li aŭdisfore la bobeladon de Ŝeloba 
en ties mizero; akre, klare kaj tre proksime tio ŝajnis, li aŭdis 
kriojn kaj interfrapon de metalo. Li saltstariĝis, kaj premis sin 
al la apudvoja muro. Lin ĝojigis la Ringo, ĉar jen estis alia 
trupo da orkoj marŝanta. Aŭ tiel li unue supozis. Tiam subite 
li konstatis, ke ne estas tiel, lia aŭdado trompis lin: la orkaj 
krioj venis el la turego, kies plej alta korno estis nun rekte 
super li, maldekstre de la fendego. 

Sam horortremis kaj klopodis devigi sin moviĝi. Klare estis iu 
fimagio. Eble malgraŭ ĉiuj ordonoj la krueleco de la orkoj 
superregis ilin, kaj iii turmentas Frodon, aŭ eĉ sovaĝe 
dishakas lin. Li aŭskultis; kaj al li venis ekbrilo de espero. Ne 
multe dubeblis: okazas luktado en la turego, la orkoj 
evidente batalas inter si, Ŝagrato kaj Gorbago venis al 
interbatiĝo. Malgraŭ malforto de la espero alportita de lia 



konjekto, ĝi sufiĉis por vigligi lin. Eble troviĝis eta ebleco. 

Lia amo al Frodo leviĝis super ĉiujn aliajn pensojn, kaj 
forgesinte sian danĝeron li kriis laŭte: 

— Mi venas, sinjoro Frodo! 

Li kuris antaŭen ĝis la verto de la suprenira pado kaj 
transiris ĝin. Tuj la vojo turniĝis maldekstren kaj plonĝis 
krute suben. Sam jam transiris en Mordoron. 

Li demetis la Ringon, motivita eble per iu profunda 
antaŭvido de danĝero, kvankam interne li pensis nur, ke li 
deziras vidi pli klare. 

— Prefere rigardi la plej malbonan, — li murmuris. — Ne 
utilas ĉirkaŭstumbli en nebulo! 

Malmola kaj kruela kaj amara estis la lando, kiun trafis lia 
rigardo. Antaŭ liaj piedoj la plejalta firsto de Efelo Duad 
apike subiris laŭ grandaj klifoj en malluman kavon, aliflanke 
de kiu leviĝis alia firsto, malpli alta, kies randon noĉis kaj 
zigzagis rokoj dentaĉsimilaj, kiuj elstaris nigre kontraŭ la 
ruĝa lumo malantaŭa: tio estis la morna Morgajo, la interna 
ringo de la bariloj de la lando. Malproksime poste, sed 
preskaŭ rekte antaŭe, trans larĝa lago da mallumo punktita 
je etaj fajroj, vidiĝis granda brulardo; kaj de ĝi leviĝis laŭ 
enormaj kolonoj kirliĝa fumo, bistre ruĝa ĉe la radikoj, supre 
nigra, kie ĝi mergiĝis kun la ondeganta baldakeno, kiu 
tegmente kovris la tutan malbenitan landon. 

Sam estis rigardanta Orodruinon, la Fajromonton. Ĉiam 
denove la fornoj malproksimaj sub ĝia cindra konuso ardiĝis 
kaj kun grandaj ŝveliĝoj kaj pulsadoj elverŝis riverojn da 
fandita rokaĵo el abismoj en ĝiaj flankoj. luj fluis flamante al 
Baraduro tra enormaj kaneloj; iuj serpentumis sur la 
ŝtonozan ebenaĵon, ĝis ili malvarmiĝis kaj kuŝis kvazaŭ 
torditaj drakformoj vomitaj el la turmentita tero. En ĝuste tia 



naskturmenta horo Sam ekvidis la Monton de Sorto, kaj ties 
lumo, barita per la alta ekrano de Efelo Duad disde tiuj, kiuj 
grimpis la vojon el la okcidento, nun ekflagris sur la nudaj 
rokfacoj, tiel ke ili ŝajnis saturiĝi je sango. 

En tiu terura lumo Sam staris konsternite, ĉar nun, 
rigardante maldekstren, li povis vidi la turegon de Cirito 
Ungol en ties tuta forto. La korno, kiun li vidis de la alia 
flanko, estis nur ties plej supra tureto. Gia orienta faco 
baŭmis laŭ tri grandaj ŝtupoj desur breto en la monta muro 
fore sube; ĝia dorso estis turnita al klifego malantaŭe, de kiu 
ĝi elstarisje pintaj bastionoj, unu superalia, 
malgrandiĝantaj dum la supreniro, kun krutaj flankoj el lerta 
masonaĵo, kiu frontis nord-orienten kaj sud-orienten. Super 
la plej malalta ŝtupo, je ducent futoj sub la loko, kie Sam 
nun staris, troviĝis muro krenela, kiu enfermis mallarĝan 
korteton. Ties pordo, je la pli proksima sud-orienta flanko, 
malfermiĝis al larĝa vojo, kies ekstera randmuro laŭiris eĝon 
de krutegaĵo, ĝis ĝi deviis suden kaj serpentumis suben en 
la mallumon por aliĝi al la vojo venanta tra la Morgula 
Pasejo. Poste ĝi daŭris tra segildenta fendo en Morgajo 
eksteren al la valo de Gorgoroto kaj plu al Baraduro. La 
mallarĝa supra vojeto, kie staris Sam, saltis rapide suben por 
renkontiĝi kun la ĉefvojo sub la brovumantaj muroj proksime 
al la turega pordego. 

Rigardante ĝin Sam subite komprenis, preskaŭ ŝokite, ke tiu 
ĉi fortikaĵo estis konstruita ne por bari eksterajn malamikojn, 
sed por reteni ilin interne. Gi estis efektive laboraĵo de 
Gondoro antaŭ longege, orienta antaŭposteno de la 
defendaĵoj de Itilio, kreita kiam post la Lasta Alianco la 
homoj el Okcidentio gardis la misan landon de Saŭrono, kie 
ankoraŭ kaŝiĝis liaj kreaĵoj. Sed simile al Narĥosto kaj 
Karĥosto, la Turegoj de la Dentoj, ankaŭ ĉi tie la vigilado 
malsukcesis, kaj perfido transdonis la turegon al la Mastro 
de la Ringofantomoj, kaj jam dum multaj jaroj ĝi estis 



okupata de misuloj. Post la reveno al Mordoro Saŭrono trovis 
ĝin utila; ĉar li havis malmultajn servistojn, sed multajn 
timigitajn sklavojn, kaj daŭre ĝia celo estis kiel pratempe 
malhelpi eskapon el Mordoro. Tamen se malamikoj aŭdacus 
provi la sekretan eniron al tiu lando, tiam ĝi estus ankaŭ 
lasta sendorma gardo kontraŭ iuj, kiuj eble preterpasus la 
vigiladon de Morgulo kaj Ŝeloba. 

Tro klare Sam vidis kiel senespere estus, se li kaŝe 
descendus sub tiuj multokulaj muroj por pasi la gardatan 
pordon. Kaj eĉ se li farus tion, li ne povus longe iri laŭ la 
gardata vojo; eĉ la nigraj ombroj, profunde kuŝantaj ekster 
atingo de la ruĝa ardo, ne longe ŝirmus lin de la noktokulaj 
orkoj. Sed kvankam tiu vojo estus senespera, lia tasko jam 
pli malbonis: ne eviti kaj eskapi la pordon, sed eniri tra ĝi, 
senakompane. 

Lia penso turniĝis al la Ringo, sed tie konsolo mankis, ĉeestis 
nurtimego kaj danĝero. Tuj post kiam li ekvidis en la foro la 
brulantan Monton de Sorto, li konstatis ŝanĝiĝon en sia 
ŝarĝo. Dum ĝi proksimiĝis al la fornegoj, kie en la fundoj de 
la tempo ĝi estis formita kaj forĝita, la potenco de la Ringo 
kreskis, kaj ĝi fariĝis pli danĝera, neregebla krom per iu 
fortega volo. Dum Sam staris tie, kvankam la Ringon li ne 
havis surfingre, kaj ĝi pendis sur sia ĉeno ĉirkaŭ lia kolo, li 
sentis sin pligrandigita, kvazaŭ li estus vestita en enorma 
distordita ombro de si mem, vasta kaj misaŭgura minaco 
haltigita sur la muroj de Mordoro. Li sentis, ke de tiam li 
havas nur du elekteblojn: rifuzi la Ringon, kvankam ĝi 
turmentus lin; aŭ pretendi ĝin kaj defii la Potencon sidantan 
en ĝia malhela fortikaĵo post la valo de ombroj. Jam la Ringo 
tentis lin, mordante liajn volon kaj racion. Nekredeblaj 
fantaziaĵoj leviĝis en lia menso; kaj li vidis Samsaĝon la 
Fortan, Heroon de la Epoko, paŝeganta kun flamanta glavo 
tra la sombriĝa lando, kaj armeojn entuziasme kuniĝantaj 
laŭ lia alvoko, kiam li marŝis por renversi Baraduron. Kaj 



poste ĉiuj nuboj forruliĝis, kaj blanka suno leviĝis, kaj pro lia 
ordono la valo de Gorgoroto estiĝis ĝardeno de floroj kaj 
arboj kaj naskis fruktojn. Necesis nur ke li surfingrigu la 
Ringon kaj pretendu ĝin por si, kaj ĉi ĉio povus okazi. 

En tiu horo tenta, ĝuste la amo al la mastro plej helpis lin plu 
esti firma; sed ankaŭ en lia fundo vivis ankoraŭ nevenkite lia 
ordinara hobita sagaco: li sciis en la kora kerno, ke li ne 
sufiĉe grandas por toleri tian ŝarĝon, eĉ se tiaj vizioj ne 
estus nura trompo por perfidi lin. Unu ĝardeneto de libera 
ĝardenisto estis lia tuta bezono kaj rajto, ne ĝardeno 
ŝvelinta al regno; la propraj manoj uzotaj, ne la manoj de 
aliuloj ordonotaj. 

— Kaj ĉiuokaze nur truko estas ĉi tiuj ideoj, — li diris al si. 

— Li ekvidos min kaj senkuraĝigos min, antaŭ ol mi povos eĉ 
ekkrii. Li ekvidos min sufiĉe rapide, se mi surmetos la Ringon 
nun, en Mordoro. Nu, jen mia tuta konkludo: la aferoj ŝajnas 
tiel senesperaj kiel frosto en printempo. Guste kiam 
nevidebleco estus vere utila, la Ringon mi ne povas uzi! Kaj 
se mi iam sukcesos pluiri, ĝi estos nenio alia ol trenaĵo kaj 
ŝarĝo ĉiupaŝe. Do, kion mi faru? 

Li ne vere dubis. Li sciis, ke li devos subeniri al la pordego 
kaj ne plu prokrasti. Skuinte la ŝultrojn, kvazaŭ porforskui la 
ombron kaj forigi la fantomojn, li komencis malrapide subiri. 
Je ĉiu paŝo li ŝajnis plietiĝi. Li ne multe progresis ĝis li jam 
reŝrumpis al tre malgranda kaj timigita hobito. Li nun 
preterpasis sub la muroj mem de la turego, kaj la krioj kaj 
sonoj de batalado estis aŭdeblaj al liaj senhelpaj oreloj. Ĉi- 
momente la bruo ŝajnis veni el la korto malantaŭ la ekstera 
muro. 

Sam estis proksimume duonvoje laŭ la pado, kiam el la 
malhela enirejo en la ruĝan ardon enkuris du orkoj. Ili ne 
turniĝis liadirekten. Ili celis la ĉefvojon; sed dum la kurado ili 



stumblis kaj falis teren kaj kuŝis senmove. Sam vidis neniujn 
sagojn, sed li supozis, ke la orkoj estas pafitaj de aliaj sur la 
remparo aŭ kaŝitaj en la ombro de la pordego. Li pluiris, 
premiĝante al la muro maldekstre. Unu suprenrigardo 
konvinkis lin, ke ne eblas ĝin grimpi. La masonaĵo leviĝis 
tridek futojn, sen fendeto aŭ breto, al superpendaj tavoloj 
similaj al renversitaj ŝtupoj. La pordo estis la sola vojo. 

Li ŝteliris pluen; kaj dumire li scivolis, kiom da orkoj loĝas en 
la turego kun Ŝagrato, kaj kiom havas Gorbago, kaj pri kio ili 
kverelas, se tia estas la afero. La trupo de Ŝagrato pli frue 
ŝajnis ĉirkaŭ kvardeko, kaj tiu de Gorbago pli ol duoble 
tioma; sed kompreneble la patrolo de Ŝagrato estis nur parto 
de lia garnizono. Preskaŭ certe ili kverelis pri Frodo kaj la 
rabaĵo. Momente Sam haltis, ĉar subite la aferoj ŝajnis al li 
klaraj, preskaŭ kvazaŭ li vidus ilin propraokule. La kiraso 
mitrila! Kompreneble Frodo ĝin portas, kaj certe ili trovis ĝin. 
Kaj laŭ tio, kion Sam aŭdis, Gorbago certe avidas ĝin. Sed la 
ordonoj el la Malhela Turego estis tiutempe la sola protektaĵo 
de Frodo, kaj se oni ignorus ilin, Frodo povus esti iam ajn 
mortigita. 

— Ek al, mizera pigrulo! — Sam kriis al si. — Nun tempas 
agi! 

Li elingigis Pikilon kaj kuris al la malfermita pordo. Sed ĝuste 
kiam li estis enironta sub la arkaĵegon li spertis ŝokon: li 
kvazaŭ karambolus kun ia araneaĵo simila al tiu de Ŝeloba, 
sed nevidebla. Neniun obstaklon li povis vidi, sed io tro 
fortika kontraŭ plenumo de lia volo baris al li la vojon. Li 
ĉirkaŭrigardis, kaj tiam en la ombro de la pordego li vidis la 
Du Gardantojn. 

Ili similis figuregojn sidantaj sur tronoj. Ĉiu el ili havis po tri 
ligitaj korpoj, kaj po tri kapoj frontantaj eksteren, internen 
kaj trans la enirejon. La kapoj havis vizaĝojn vulturajn, kaj 



sur iliaj genuegoj kuŝis krifsimilaj manoj. Ili ŝajnis ĉizitaj el 
grandaj ŝtonblokoj, nemoveblaj, kaj tamen ili konsciis: iu 
terura spirito de fia vigileco loĝis en ili. Ili rekonas 
malamikojn. Ĉu videbla, ĉu nevidebla, neniu povis preteri 
nerimarkite. Ili malpermesus lian eniron aŭ eskapon. 

Hardante sian volon Sam denove puŝis sin antaŭen kaj haltis 
abrupte, ŝanceliĝante kvazaŭ pro bato al liaj brusto kaj 
kapo. Poste, multe riskante, ĉar nenion alian fareblan li povis 
elpensi, responde al subita penso veninta al li, li malrapide 
eligis la flakoneton de Galadriela kaj alte tenis ĝin. Gia 
blanka lumo rapide viviĝis, kaj la ombroj sub la malhela 
arkaĵo fuĝis. La monstraj Gardantoj sidis tie fridaj kaj 
senmovaj, rivelitaj laŭ sia tuta hida formo. Momente Sam 
ekvidis brileton en la nigraj ŝtonoj de iliaj okuloj, kies malico 
mem timigis lin; sed malrapide li sentis ilian volon ŝanceliĝi 
kaj diseriĝi en timon. 

Li pretersaltis ilin; sed ĝuste dum li faris tion, reŝovante la 
flakoneton en sian sinon, li konsciis klare, kvazaŭ ŝtala 
stango klakfermiĝus malantaŭ li, ke ilia vigileco renoviĝis. 

Kaj el tiuj fiaj kapoj eliĝis alta akra krio, kiu eĥis en la 
baŭmaj muroj antaŭ li. Forsupre, kvazaŭ responda signalo, 
raŭka sonorilo sonigis unuopan baton. 

— Jen farite! — diris Sam. — Mi sonorigis ĉe la dompordo! 

Nu, venu jam, iu ajn! Diru al komandanto Ŝagrato, ke la 
granda elfa batalisto vizitas, ankaŭ kun sia elfa glavo! 

Aŭdiĝis neniu respondo. Sam paŝis antaŭen. Pikilo briletis 
blue en lia mano. La korto kuŝis en profunda ombro, sed li 
vidis, ke sur la pavimo estis dissternitaj multaj kadavroj. 
Ĝuste antaŭ liaj piedoj estis du orkaj arkpafistoj kun 
ponardoj en la dorsoj. Poste kuŝis multaj aliaj: iuj unuope, 
morthakitaj aŭ pafitaj; aliaj duope, ankoraŭ kroĉantaj unu la 



alian, mortigitaj dum la pika lukto mem, strangolantaj, 
mordantaj. La ŝtonoj estis glitige kovritaj de malhela sango. 

Sam rimarkis du livreojn, unu signitan je la Ruĝa Okulo, la 
alian je luno misformita laŭ hidega vizaĝo de la morto, sed li 
ne haltis por rigardi de pli proksime. Trans la korto, pordego 
sube de 1' turego estis duone malfermita, kaj trairis ruĝa 
lumo: granda orko kuŝis morta sur la sojlo. Sam transsaltis la 
kadavron kaj eniris; kaj poste li ĉirkaŭgapis ne sciante kion 
fari. 

Larĝa kaj eĥanta koridoro direktiĝis malantaŭen de la pordo 
al la montoflanko. Gin malhele lumigis torĉoj flagrantaj en 
krampoj sur la muroj, sed ĝia fora ekstremo perdiĝis en 
sombro. Multaj pordoj kaj trairejoj estis videblaj ambaŭflanke 
sporadaj; sed ĝi estis malplena escepte de du-tri pliaj 
kadavroj dissternitaj sur la planko. Pro tio, kion li aŭdis en la 
parolo inter la du trupestroj, Sam sciis, ke la morta aŭ viva 
Frodo plej verŝajne troviĝas en ĉambro alte en la turo tre 
supre; sed li eble devus serĉi dum tuta tago antaŭ ol trovi la 
vojon. 

— Ĝi proksimas la malantaŭon, laŭ mia konjekto, 

— murmuris Sam. — La tuta turego supreniras kvazaŭ 
malantaŭen. Kaj ĉiuokaze mi prefere sekvu jenajn lumojn. 

Li antaŭeniris laŭ la koridoro, sed jam malrapide, ĉiupaŝe 
malpli volonte. Teruro komencis denove kroĉi lin. Aŭdiĝis 
neniu sono krom la batado de liaj piedoj, kiu ŝajnis kreski al 
eĥanta bruo, kiel la frapado de manegoj sur la ŝtonoj. La 
kadavroj, la malpleno, la humidaj nigraj muroj kiuj en la 
torĉa lumo ŝajnis guti sangon, la timo pri subita morto 
embuskanta en iu pordejo aŭ ombro; kaj malantaŭ lia tuta 
menso la atendata gvata malicaĵo ĉe la pordego: ĉio ĉi estis 
preskaŭ pli ol li povis devigi sin fronti. Lukto estis al li pli 
bonvena — kontraŭ ne tro multaj malamikoj samtempe — ol 



tiu ĉi hida kovanta necerteco. Li devigis sin pensi pri Frodo 
kuŝanta ligite aŭ dolorante aŭ mortinte ie en tiu timiga loko. 
Li pluiris. 

Li jam pasis ekster la torĉlumon, preskaŭ ĝis granda arkaĵa 
pordo fine de la koridoro, la interna flanko de la suba pordo, 
laŭ lia prava konjekto, kiam aŭdiĝis de supre tre alte terura 
sufokiĝa kriĉo. Li haltis abrupte. Poste li aŭdis 
proksimiĝantajn piedojn. lu kuris hastege malsupren laŭ 
eĥanta ŝtuparo super lia kapo. 

Lia volo tro malfortis kaj malrapidis por malhelpi lian manon. 
Ĝi tiris la ĉeneton kaj kaptis la Ringon. Sed Sam ankoraŭ ne 
surfingrigis ĝin; ĉar ĝuste kiam li premis ĝin al sia brusto, 
venis suben klakanta orko. Elsaltinte tra senluma trairejo 
dekstre, li alkuris. Li estis for ne pli ol ses paŝojn, kiam, 
levante sian kapon, li ekvidis Samon; kaj Sam povis aŭdi lian 
anhelan spiradon kaj vidi la furiozon en liaj sangostriaj 
okuloj. Konsternite li haltis abrupte. Ĉar tio, kion li vidis, ne 
estis eta timigita hobito provanta teni firme la glavon: li 
vidis grandan silentan figuron, mantelitan per griza ombro, 
baŭmantan antaŭ la ŝanceliĝaj malantaŭaj lumoj; per unu 
mano ĝi tenis glavon kies lumo mem estis forte doloriga, per 
la alia ĝi kroĉis sian bruston, sed tenis kaŝite iun sennoman 
minacon de potenco kaj destino. 

Momente la orko kaŭris, kaj poste kun hida timojelpo li 
turniĝis kaj refuĝis tien, de kie li venis. Neniam estis iu 
hundo pli kuraĝigita, kiam ĝia malamiko forkuris, ol Sam pro 
tiu neatendita fuĝo. Kun krio li postkuris. 

— Jes! La elfa batalisto estas libera! — Li kriis.— Mi venas. 
Nur montru al mi la vojon supren, aŭ mi senhaŭtigos vin! 

Sed la orko estis sur propra tereno, vigla kaj bone nutrita. 
Sam estis fremdulo, malsata kaj lacega. La ŝtuparo estis alta 



kaj kruta kaj serpentuma. La spiro de Sam komencis 
anheliĝi. La orko baldaŭ malaperis, kaj nun nurfeble aŭdiĝis 
la frapado de liaj piedoj, dum li pluiris supren. De tempo al 
tempo li eligis krion, kaj ties eĥo trakuris la murojn. Sed iom 
post iom ties tuta bruo formortis. 

Sam plandis plu. Li sentis, ke li estas sur la ĝusta vojo, kaj lia 
animstato jam sufiĉe fortiĝis. Li forŝovis la Ringon kaj 
striktigis sian zonon. 

— Nu, nu! — li diris. — Se ĉiuj simile malŝatos min kaj mian 
Pikilon, tio ĉi eble finiĝos pli bone ol mi esperis. Kaj ĉiuokaze 
ŝajnas, ke Ŝagrato, Gorbago kaj kompanio preskaŭ elfaris 
mian taskon. Krom tiu timigita rateto, neniu restas vivanta 
en tiu ĉi loko mi ja kredas! 

Kaj tion dirinte li haltis, abrupte bremsita, kvazaŭ li frapus 
sian kapon kontraŭ la ŝtonan muron. La plena signifo de tio, 
kion li diris, trafis lin kvazaŭ bato. Neniu restas vivanta! Kies 
estis tiu terura sufokiĝa kriĉo? 

— Frodo, Frodo! Mastro! — li kriis duonsingulte. — Se ili jam 
mortigis vin, kion mi faru? Nu, mi venas finfine, al la supraĵo 
mem, porvidi ĉion videndan. 

Li daŭre supreniris. Estis senlume, escepte de okazaj torĉoj 
flagrantaj ĉe vojturniĝoj aŭ apud iuj trairejoj, kiuj kondukis 
en la pli altajn etaĝojn de la turego. Sam provis kalkuli la 
ŝtupojn, sed post ducento li perdis orientiĝon. Li nun movis 
sin kviete; ĉar ŝajnis al li, ke li aŭdas voĉojn parolantajn 
ankoraŭ iom supre. Pli ol unu rato restis viva, ŝajne. 

Tute subite, kiam li jam supozis neebla pluan elpumpon de 
spiro aŭ kurbigon de la genuoj, la ŝtuparo finiĝis. Li staris 
senmova. La voĉoj estis nun laŭtaj kaj proksimaj. Sam 
ĉirkaŭrigardis. Li ja grimpis ĝis la plata tegmento de la tria 
kaj plej alta ŝtupo de la turego: malfermita spaco, larĝa je 



ĉirkaŭ dudek paŝoj, kun malalta parapeto. Tie la ŝtuparon 
kovris eta kupolita ĉambro en la mezo de la tegmento, kun 
malalta pordo frontanta orienten kaj okcidenten. Oriente 
Sam povis vidi la ebenaĵon de Mordoro vasta kaj malhela 
sube, kaj la brulantajn montojn en la foro. Freŝa perturbego 
ŝvelis en ĝiaj profundaj putoj, kaj la fajroriveroj flamis tiel 
feroce, ke eĉ je tia multmejla distanco lumo heligis la 
tursupron per ruĝa ardo. Okcidente la vidon baris la bazo de 
r granda turo, kiu staris ĉe la malantaŭo de tiu ĉi supera 
korto kaj altigis sian kornon super la kreston de la 
ĉirkaŭantaj montetoj. Lumo ekbrilis en mallarĝa fenestro. 

Ĝia pordo staris apenaŭ dek paŝojn de kie troviĝis Sam. Gi 
estis malfermita sed senluma, kaj tuj el ĝia ombro venis la 
voĉoj. 

Komence Sam ne aŭskultis; li faris unu paŝon tra la orienta 
pordo kaj ĉirkaŭrigardis. Li tuj vidis, ke ĉi tie supre la luktado 
estis plej feroca. La tuta korto estis ŝtopita de mortaj orkoj, 
de ties forhakitaj kapoj kaj membroj. Tiu loko fetoris je 
morto. Kolera murmurego sekvata de bato kaj krio igis lin 
retrosalti en kaŝejon. Leviĝis kolere voĉo orka, kaj li tuj 
rekonis ĝin, raŭkan, brutan, fridan. Parolis Ŝagrato, la 
komandanto de la turego. 

— Vi ne iros denove, ĉu vi diras? Estu malbenita, Snago, aĉa 
vermeto! Se vi supozas min tiel vundita, ke vi povas 
sendanĝere malobei min, vi eraras. Venu ĉi tien, kaj mi 
elpremos viajn okulojn, kiel mi faris al Radbugo ĝuste nun. 
Kaj kiam venos novuloj, mi pritraktos vin: mi sendos vin al 
Ŝeloba. 

— Tiuj ne venos, almenaŭ ne antaŭ via morto, — respondis 
Snago malafable. — Mi jam dufoje diris al vi, ke la porkoj de 
Gorbago atingis la pordegon la unuaj, kaj neniu el la niaj 
sukcesis eliri. Lagdufo kaj Muzgaŝo trakuris, sed ili estas 



pafitaj. Mi tion vidis tra fenestro, mi diras al vi. Kaj ili estis la 
lastaj. 

— Do devos iri vi. Ĉiuokaze mi devas resti ĉi tie. Sed mi 
estas vundita. La Nigraj ŝaktoj prenu tiun fian ribelinton 
Gorbagon! — La voĉo de Ŝagrato deviis al listo de finomoj 
kaj sakroj. — Mi donis al li pli ol mi ricevis, sed li ponardis 
min, tiu fekulo, antaŭ ol mi sufokis lin. Vi devas iri, aŭ mi 
voros vin. Informo devas atingi Lugburzon, aŭ ni ambaŭ 
trafos en la Nigrajn ŝaktojn. Jes, ankaŭ vi. Vi ne eskapos per 
kaŝiĝo ĉi tie. 

— Mi ne descendos denove tiujn ŝtuparojn, — graŭlis Snago, 

— ĉu vi estas estro aŭ ne. Ne! For la manoj de via tranĉilo, 
aŭ mi sendos sagon en vian ventraĉon. Vi ne longe restos 
estro, post kiam oni aŭdos pri tiuj okazaĵoj. Mi batalis por la 
turego kontraŭ tiuj fetoraj morgulratoj, sed belan fatrason 
faris vi, du estroj, kverelante pri la rabaĵo. 

— Jam sufiĉe de vi, — mordminacis Ŝagrato. — Al mi estis 
ordonite. Komencis tion ĝuste Gorbago, provante ŝtelaĉi tiun 
beletan ĉemizon. 

— Nu, vi kuspis lin, estante tiel arogante ordonema; Kaj li 
ĉiuokaze havis pli da sagaco ol vi. Li sciigis vin pli ol unufoje, 
ke la plej danĝera el tiuj spionoj daŭre liberas, sed vi ne 
volis aŭskulti. Kaj ankaŭ nun vi ne volas aŭskulti. Gorbago 
pravis, mi diras al vi. Apudas granda batalisto, unu el tiuj 
sangmanaj elfoj, aŭ unu el la fiaj tarkoj[ll]. Li venas ĉi tien, 
mi diras al vi. Vi aŭdis la sonorilon. Li preterpasis la 
Gardistojn, kaj tio estas plenumo tarka. Li troviĝas sur la 
ŝtuparo. Kaj ĝis li forlasos ĝin, mi ne iros suben. Eĉ se vi 
estus nazgulo, mi ne konsentus. 

— Do, jen la afero, ĉu? — kriis Ŝagrato.— Vi tion faros, aŭ vi 
tion ne faros, ĉu? Kaj kiam li ja venos, vi fuĝos kaj forlasos 


min, ĉu? Ne, vi tion ne faros! Pli frue mi aperigos ruĝajn 
vermtruojn en via ventro. 


Tra la tura pordo la pli malgranda orko venis fuĝante. 
Malantaŭ li venis Ŝagrato, orko pli granda kun la longaj 
brakoj, kiuj, dum li kuris kaŭre, atingis la teron. Sed unu 
brako pendis malrigida kaj ŝajnis esti sanganta; la alia kroĉis 
nigran pakaĵegon. En la arda ruĝo Sam, kaŭranta malantaŭ 
la ŝtupara pordo, ekvidis fivizaĝon pasantan: ĝi estis striita 
kvazaŭ per ŝiraj krifoj kaj sangoŝmirita; bavo gutis de ĝiaj 
elstaraj dentegoj; la buŝo mordminacis bestece. 

Kiom povis vidi Sam, Ŝagrato persekutis Snagon ĉirkaŭ la 
tegmenton, ĝis kaŭrante kaj evitante lin la pli malgranda 
orko kun jelpo rekuris en la tureton kaj malaperis. Tiam 
Ŝagrato haltis. Tra la orienta pordo Sam povis vidi lin apud la 
parapeto, anhelantan dum lia maldekstra krifarofeble 
kroĉiĝis kaj malkroĉiĝis. Li surterigis la pakaĵegon kaj per la 
dekstra krifaro eltiris longan ruĝan ponardon kaj kraĉis sur 
ĝin. Irinte al la parapeto li kliniĝis transen, rigardante suben 
al la ekstera korto fore. Dufoje li kriis, sed neniu respondo 
aŭdiĝis. 

Subite, dum Ŝagrato kliniĝis sur la parapeto dorse al la 
tegmentosupro, Sam vidis mirigite, ke unu el la diskuŝaj 
kadavroj moviĝas. Li rampis. Li etendis krifaron kaj kaptis la 
pakaĵon. Li ŝanceliĝe stariĝis. En la alia mano li tenis 
larĝklingan lancon kun mallonga rompita tenilo. Li pretis por 
pika puŝo. Sed ĝuste tiumomente siblo eskapis tra liaj 
dentoj, eksplodo dolora aŭ malama. Serpente rapide Ŝagrato 
glitis flanken, tordiĝe turnis sin, kaj per sia ponardo trapikis 
la gorĝon de sia malamiko. 

— Jen al vi, Gorbago! — li kriis. — Ĉu ne tute mortinta? Nu, 
mi jam kompletigos mian taskon. — Li saltis al la falinta 
korpo, kaj furioze piedfrapis kaj stamfis ĝin, kliniĝante de 



tempo al tempo por piki kaj tranĉi ĝin per sia ponardo. Fine 
kontentigite, li ĵetis malantaŭen sian kapon kaj eligis hidan 
gargaran krion de triumfo. Poste li lekis sian tranĉilon, kaj 
metis ĝin inter la dentojn, kaj enmaniginte la pakaĵon li salte 
kuris al la pli proksima pordo de la ŝtuparejo. 

Al Sam mankis tempo por pripensado. Li eble povis elgliti tra 
la alia pordo, sed apenaŭ nevidate; kaj li ne longe povus 
kaŝludi kun tiu hida orko. Li faris tion, kio probable estis la 
plej prudenta faro. Kriante li elsaltis renkonte al Ŝagrato. Li 
jam ne tenis la Ringon, sed ĝi estis tie, potenco kaŝita, kaŭra 
minaco al la sklavoj de Mordoro; kaj en lia mano estis Pikilo, 
kaj ties lumo trafis la okulojn de 1' orko kvazaŭ ekbrilo de 
kruelaj steloj en la teruraj elflandoj, sonĝo pri kiu signifis 
malvarman timon al ĉiuj liarasanoj. Kaj Ŝagrato ne povis 
samtempe lukti kaj tenadi sian trezoron. Li haltis, graŭlante, 
nudigante siajn dentegojn. Tiam ankoraŭfoje, orkmaniere, li 
saltis flanken, kaj kiam Sam alsaltis li utiligis la pakaĵegon 
samtempe kiel ŝildon kaj armilon kaj puŝis ĝin al la vizaĝo 
de sia kontraŭulo. Sam ŝanceliĝis, kaj antaŭ ol li povis 
ekvilibriĝi, Ŝagrato preterpafiĝis kaj malsupreniris la 
ŝtuparon. 

Sam postkuris lin sakrante, sed li ne iris tre longe. Baldaŭ la 
penso pri Frodo revenis al li, kaj li memoris, ke la alia orko 
reiris en la tureton. Jen alia terura elekto, kaj mankis al li 
tempo por pripensi ĝin. Se Ŝagrato eskapus, li baldaŭ trovus 
helpon kaj revenus. Sed se Sam persekutus lin, la alia orko 
eble plenumus iun hidan faron tie supre. Kaj ĉiuokaze Sam 
eble maltrafus Ŝagraton aŭ estus mortigita de li. Li turnis sin 
rapide kaj rekuris supren. 

— Denove malprave, mi supozas, — li suspiris. — Sed mia 
tasko estas unue supreniri al la altejo, kio ajn okazos poste. 



Forsube Ŝagrato iris saltante tra la ŝtuparo kaj eksteren sur 
la korton kaj tra la pordego, kroĉante sian valoran ŝarĝon. Se 
Sam povus vidi lin kaj scius la doloron, alportotan de lia 
eskapo, li eble senkuraĝiĝus. Sed nun lia menso estis 
komplete direktita al la lasta etapo de la serĉo. Li venis 
singarde al la tura pordo kaj trapaŝis. Gi malfermiĝis al 
mallumo. Sed baldaŭ liaj gapaj okuloj konstatis malhelan 
lumeton dekstre. Tiu venis tra malfermaĵo, kiu kondukis al 
alia ŝtuparo, senluma kaj mallarĝa: ĝi ŝajne iris serpentume 
supren en la tureto laŭ la interno de ties ronda ekstera muro. 
Ekbriletis torĉo de ie supre. 

Mallaŭte Sam komencis grimpi. Li venis al la ekbraĝa torĉo, 
fiksita super pordo maldekstre frontanta al fenestra fendeto, 
kiu elrigardis okcidenten: unu el la ruĝaj okuloj, kiujn li kaj 
Frodo vidis desube apud la elirejo de I' tunelo. Rapide Sam 
pasis la pordon kaj hastis al la dua etaĝo, ĉiumomente 
timante esti atakata kaj senti sufokajn fingrojn kapti lian 
gorĝon de malantaŭe. Li venis poste al fenestro frontanta 
orienten kaj alia torĉo super la pordo al koridoro tra la mezo 
de la tureto. La pordo estis aperta, la koridoro mallumis 
escepte de la ekbrilo de la torĉo kaj la ruĝa ardo de ekstere 
filtriĝanta tra la fenestra fendeto. Sed tie la ŝtuparo ĉesis kaj 
ne plu supreniris. Sam ŝteliris en la koridoron. Ambaŭflanke 
troviĝis po malalta pordo; ambaŭ estis fermitaj kaj ŝlositaj. 
Neniu sono entute aŭdiĝis. 

— Sakvojo, — murmuris Sam, — kaj tio post mia longa 
grimpado! Tio ĉi ne povas esti la supro de la turo. Sed nun 
kion mi povos fari? 

Li reiris al la pli malalta etaĝo kaj provis la pordon. Gi rifuzis 
moviĝi. Li denove suprenkuris, kaj ŝvito komencis flueti sur 
lia vizaĝo. Li sentis, ke ĉiu minuto valoras, sed unu post alia 
ili forpasis; kaj li povis fari nenion. Li ne plu zorgis pri 
Ŝagrato aŭ Snago aŭ iu ajn alia orko iam naskita. Li sopiris 



nur sian mastron, unu ekvidon de ties vizaĝo aŭ unu tuŝon 
de ties mano. 

Finfine, lacega kaj sentanta sin fine venkita, li sidiĝis sur 
ŝtupo sub la nivelo de la koridora planko kaj klinis sian 
kapon sursiajn manojn. Estis kviete, hide kviete. La torĉo, 
kiu jam ĉe lia alveno brulis malalte, sputetis kaj estingiĝis; 
kaj li sentis la mallumon kovri lin tajdece. Kaj tiam mallaŭte, 
je sia propra surprizo, tie en la vana fino de lia longa vojaĝo 
kaj lia malĝojo, motivite de nekonebla penso en la koro, Sam 
komencis kanti. 

Lia voĉo sonis maldensa kaj tremeta en la malvarma 
senluma turo: la voĉo de hobito forlasita kaj laca, kiun neniu 
aŭskultanta orko povus iel ajn erare supozi klara kanto de 
elfa princo. Li murmuris malnovajn infanecajn melodiojn el 
la Provinco kaj fragmentojn de I' rimaĵoj de sinjoro Bilbo, kiuj 
venis al lia menso kvazaŭ pasemaj ekvidoj de la lando de lia 
hejmo. Kaj subite leviĝis en li nova forto, kaj lia voĉo sonoris, 
dum vortoj propraj venis nevokite, konvenaj al la simpla 
melodio. 

En okcident' la suno vojas 
printempe, floroj plantas, 
burĝonas arboj, akvoj rojas, 
la gajaj fringoj kantas. 

Aŭ eble noktas klarĉiele, 
kaj portasfagoj franĝaj 
la elfajn stelojn blankjuvele 
inter la haroj brancaj. 

Kvankam mi venis al vojfino, 
al nigra entombigo 
malantaŭ tura fortkulmino, 
malantaŭ mont-apiko, 
la suno super ombroj riĉas 
kaj steloj ĉiam laŭas: 



ne diras mi, ke 1' tag' finiĝas, 
nek stelojn adiaŭas. 

— Post ĉiuj turoj fortaj, altaj, — li rekomencis, kaj poste li 
abrupte silentiĝis. Li pensis, ke li aŭdis respondi al li 
mallaŭtegan voĉon. Sed nun li povis aŭdi nenion. Jes, li 
aŭdis ion, sed ne voĉon. Paŝoj proksimiĝis. Nun pordo estis 
kviete malfermata en la koridoro supre; la ĉarniroj grincis. 
Sam kaŭris aŭskultante. La pordo fermiĝis kun obtuza bato; 
kaj poste kriiĝis mordminaca orkvoĉo. 

— Ho la! Vi tie supre, sterkeja rato! Ĉesigu la pepadon aŭ mi 
venos pritrakti vin. Ĉu vi aŭdas? 

Neniu respondis. 

— Bone, — graŭlis Snago. — Sed mi ĉiuokaze venos rigardi 
vin kaj konstatos pri kio vi okupiĝas. 

La ĉarniroj denove grincis, kaj Sam, nun gvatante trans 
angulon de la koridora sojlo, vidis lumflagron en aperta 
pordejo, kaj la malklaran figuron de venanta orko. Li ŝajnis 
porti eskalon. Subite la klarigo aŭroris en Sam: la plej supra 
ĉambro estis alirebla tra klappordo en la koridora tegmento. 
Snago ŝovis la eskalon supren, stabiligis ĝin, kaj poste 
grimpis ekster vidatingon. Sam aŭdis la retiron de riglilo. 
Poste li aŭdis la hidan voĉon denove: 

— Kuŝu kviete vi, aŭ vi pagos tion! Vi ne disponas longan 
tempon por vivi trankvile, mi konjektas; sed se vi ne volas, 
ke la amuziĝo komenciĝu jam nun, tenu fermita la faŭkon, 
komprenite? Jen memorigilo al vi! — Aŭdiĝis sono simila al 
vipkrako. 

Je tio kolerego ekflamis en la koro de Sam furioziĝe. Li 
saltstariĝis, kuris kaj grimpis katece la eskalon. Lia kapo 
eliĝis meze de la planko de granda ronda ĉambro. Ruĝa 



lanterno pendis de la plafono; la okcidenta fenestrofendeto 
estis alta kaj senluma. lo kuŝis sur la planko apud la muro 
sub la fenestro, sed super ĝi diskruris nigra orkfiguro. Tiu 
duafoje levis vipon, sed la bato neniam falis. 

Kun krio Sam saltis trans la plankon kun Pikilo en la mano. 

La orko ĉirkaŭturniĝis, sed antaŭ ol li povis manovri Sam 
fortranĉis la vipmanon de lia brako. Hurlante pro doloro kaj 
timo la furioza orko impetis kapantaŭe kontraŭ lin. La posta 
bato de Sam larĝe maltrafis, kaj malekvilibre li falis 
malantaŭen, kroĉante la orkon dum tiu stumblis transe. 
Antaŭ ol li povis stariĝi, li aŭdis krion kaj falbaton. La orko 
en sovaĝa hasto karambolis kun la eskala supro kaj trafalis 
la apertan klappordon. Sam ne plu pensis pri li kaj kuris al la 
figuro kuntirita sur la planko. Tiu estis Frodo. 

Li estis nuda, kuŝanta kvazaŭ sveninte sur amaso da 
malpuraj ĉifonoj: lia brako estis ŝovita supren, gardante la 
kapon, kaj sur lia flanko etendiĝis malbela vipcikatro. 

— Frodo! Sinjoro Frodo, mia kara! — kriis Sam, dum larmoj 
preskaŭ blindigis lin. — Jen Sam, mi venis! — Li duonlevis 
sian mastron kaj premis lin al sia brusto. Frodo malfermis la 
okulojn. 

— Ĉu mi plu sonĝas? — li murmuris. — Sed la aliaj sonĝoj 
estis hororaj. 

— Vi tute ne sonĝas, mastro, — diris Sam. — Estas reale. 
Estas mi. Mi venis. 

— Mi apenaŭ povas kredi, — diris Frodo, kroĉante lin. 

— Troviĝis orko kun vipo, kaj poste ĝi fariĝas Sam! Do mi 
fakte ne sonĝis, kiam mi aŭdis tiun kantadon sube, kaj mi 
provis respondi? Ĉu tiu estis vi? 



— Vere jes, sinjoro Frodo. Mi preskaŭ rezignis pri espero. Mi 
ne povis trovi vin. 


— Nu, vi jam trovis, Sam, kara Sam, — diris Frodo, kaj li 
kliniĝis en la mildaj brakoj de Sam, fermante siajn okulojn, 
kiel infano ripozanta kiam noktaj timoj estas forpelitaj de iu 
amata voĉo aŭ mano. 

Sam sentis, ke li povus sidi tiel en feliĉo senfina; sed ne estis 
permesate. Ne sufiĉis trovi la mastron, li devis ankoraŭ provi 
lin savi. Li kisis la frunton de Frodo. 

— Ek! Vekiĝu, sinjoro Frodo! — li diris, klopodante soni tiel 
gaja, kiel li estis, kiam li malfermis la kurtenojn ĉe Bag-Endo 
en somera mateno. 

Frodo suspiris kaj rektigis sin. 

— Kie ni estas? Kiel mi venis ĉi tien? 

— Ne restas tempo por rakontoj, ĝis ni estos aliloke, sinjoro 
Frodo, — diris Sam. — Sed ni estas en la supro de tiu turego, 
kiun vidis vi kaj mi defore apud la tunelo, antaŭ ol la orkoj 
kaptis vin. Antaŭ kiom da tempo estis tio, mi ne scias. Pli ol 
tago, mi supozas. 

— Ĉu nur tiom? — diris Frodo. — Tio ŝajnas semajnoj. Vi 
devos rakonti al mi la tuton, se ni havos eblecon. lo frapis 
min, ĉu ne? Kaj mi falis en mallumon kaj fiajn sonĝojn, kaj 
vekiĝis kaj trovis, ke vekiĝo pli malbonas. Orkoj ĉirkaŭis min 
ĉie. Mi opinias, ke ili ĵus ĉesis verŝi iun aĉan bruligan 
trinkaĵon tra mia gorĝo. Mia kapo klariĝis, sed mi doloris kaj 
lacis. Ili senigis min je ĉio; kaj poste venis du brutegoj kaj 
pridemandis min, pridemandis min ĝis mi pensis freneziĝi, 
starante super mi, ĝojaĉante, fingrumante siajn tranĉilojn. 

Mi neniam forgesos tiujn krifarojn kaj okulojn. 



— Vi ne forgesos, se vi priparolos ilin, sinjoro Frodo, — diris 
Sam. 

— Kaj se vi ne volas revidi ilin, ju pli baldaŭ ni ekiros des pli 
bone. Ĉu vi kapablas marŝi? 

— Jes, mi kapablas marŝi, — diris Frodo, malrapide 
stariĝante. — Mi ne estas vundita, Sam. Nur mi sentas min 
tre laca, kaj doloras ĉi tie. 

— Li metis sian manon al la kolo super la maldekstra ŝultro. 

Li stariĝis, kaj al Sam ŝajnis kvazaŭ li estus vestita en flamo: 
lia nuda haŭto skarlatis pro la lumo de la lanterno supre. 
Dufoje li trapasis la plankon. 

— Jam pli bone! — li diris, kun iomete leviĝanta animstato. 

— Mi ne aŭdacis moviĝi, kiam oni lasis min sola, aŭ venis 
unu el la gardantoj. Gis komenciĝis la kriado kaj batalado. La 
du brutegoj: ili kverelis, ŝajnas al mi. Pri mi kaj miaj 
posedaĵoj. Mi kuŝis ĉi tie terurite. Kaj poste ĉio morte 
silentiĝis, kaj tio estis eĉ pli malbona. 

— Jes, ili kverelis, verŝajne, — diris Sam. — Certe estis du 
centoj da kreitaĉoj en tiu loko. lom tro multe por Sam Vato, 
kiel oni povus diri. Sed ili plenumis mem la tutan 
mortigadon. Tio estas feliĉa, sed ĝi tro longas por 
prikantado, ĝis ni estos for de tie ĉi. Nu, kio estas farota? Vi 
ne povos promenadi en la Nigra Lando en nenio krom via 
haŭto, sinjoro Frodo. 

— Ili forprenis ĉion, Sam, — diris Frodo. — Ĉion, kion mi 
havis. Ĉu vi komprenas? Ĉion! — Li kaŭris denove sur la 
planko kun la klinita kapo, kiam la propraj vortoj rivelis al li 
la kompletecon de la katastrofo, kaj malespero inundis lin. 

— La komisio malsukcesis, Sam. Eĉ se ni eliros el ĉi tie, ni ne 
povos eskapi. Nur elfoj kapablos eskapi. Foren, foren el Mez- 



Tero, fore malproksimen trans la maron. Se eĉ ĝi estas sufiĉe 
larĝa por bari la Ombron. 


— Ne, ne ĉion, sinjoro Frodo. Kaj ĝi ne malsukcesis, ankoraŭ 
ne. Prenis ĝin mi, sinjoro Frodo, pardonpete. Kaj mi tenis ĝin 
sekura. Gi pendas nun sur mia kolo, kaj terura ŝarĝo ĝi estas 
cetere. — Sam palpserĉis la Ringon kaj ties ĉeneton. — Sed 
supozeble vi devas nun repreni ĝin. — Kiam nun venis la 
momento, Sam malvolontis transdoni la Ringon kaj perĝi 
denove ŝarĝi la mastron. 

— ĉu vi havas ĝin? — anhelis Frodo. — Vi havas ĝin ĉi tie, 
ĉu? Sam, vi estas mirindulo! — Subite kaj strange lia tono 
ŝanĝiĝis. — Donu ĝin al mi! — li kriis, stariĝante, etendante 
sian treman manon. 

— Tuj redonu ĝin al mi! Vi ne rajtas havi ĝin! 

— En ordo, sinjoro Frodo, — diris Sam, iom konsternite. — Jen 

A • I 

gi! 


— Malrapide li eltiris la Ringon kaj pasigis la ĉeneton trans 
sian kapon. — Sed vi estas nun en Mordoro, sinjoro, kaj kiam 
vi eliros vi vidos la Fajran Monton kaj tiel plu. Vi trovos la 
Ringon jam tre danĝera kaj malfacile portebla. Se la tasko 
estas tro malfacila, mi eble povus dividi ĝin, ĉu? 

— Ne, ne! — kriis Frodo, kaptante la Ringon kaj ĉeneton el la 
manoj de Sam. — Ne, tion vi ne faros, ŝtelinto! — Li anhelis, 
fiksrigardante Samon per la okuloj larĝaj pro timo kaj 
malamikeco. Tiam subite, tenante la Ringon en unu mano 
pugnigita, li staris konsternite. Nebuleto ŝajnis foriĝi de sur 
liaj okuloj, kaj li pasigis manon sur sia doloranta frunto. La 
hida vizio ŝajnis al li tiom reala, ĉar li estis ankoraŭ duone 
perpleksigita pro vundiĝo kaj timo. Sam antaŭ liaj okuloj 
estis refariĝinta orko, gapaĉanta kaj palpanta lian trezoron, 
fia kreito kun la avidaj okuloj kaj bavanta buŝo. Sed jam la 



vizio forpasis. Jen estis Sam genuanta antaŭ li, kun la 
dolortordita vizaĝo, kvazaŭ li estus kore trapikita; larmoj 
ekfluis el liaj okuloj. 

— Ho Sam! — kriis Frodo. — Kion mi diris? Kion mi faris? 
Pardonu min! Post ĉio, kion vi faris. Jen la horora potenco de 
la Ringo. Mi volus, ke ĝi neniam, neniam estus trovita. Sed 
ne atentu min, Sam. La ŝarĝon mi devos porti ĝis la fino. Tio 
ne estas ŝanĝebla. Vi ne povas interveni inter mi kaj ĉi tiu 
sorto. 

— En ordo, sinjoro Frodo, — diris Sam, viŝante manike siajn 
okulojn. — Mi komprenas. Sed mi povos ankoraŭ helpi, ĉu 
ne? Mi devas elirigi vin el ĉi tiu loko. Tuj, ĉu ne? Sed unue vi 
bezonas vestaĵojn kaj ekipaĵon, kaj poste iom da nutraĵo. Plej 
facile estos pri la vestaĵoj. Ĉar ni estas en Mordoro, prefere ni 
vestu nin mordormaniere; kaj ĉiuokaze elektebleco mankas. 
Necesos esti orka por vi, sinjoro Frodo, bedaŭrinde. Kaj 
ankaŭ por mi. Se ni iros kune, prefere ni akordu. Nun volvu 
vin per tiu ĉi! 

Sam malagrafis sian grizan mantelon kaj ĵetis ĝin sur la 
ŝultrojn de Frodo. Poste, demetinte sian tornistron, li kuŝigis 
ĝin sur la plankon. Li elingigis Pikilon. Flagro apenaŭ vidiĝis 
sur ĝia klingo. 

— Mi forgesis pri ĉi tiu, sinjoro Frodo, — li diris. — Ne, ne ĉion 
ili akiris! Vi pruntedonis al mi Pikilon, se vi memoras, kaj la 
vitraĵon de 1' Damo. Mi ankoraŭ havas ilin ambaŭ. Sed 
pruntedonu ilin al mi iomete pli longe, sinjoro Frodo. Mi 
devas iri por vidi, kio estas trovebla. Restu ĉi tie. lom 
ĉirkaŭmarŝu kaj malrigidigu la krurojn. Mi ne longe forestos. 
Ne necesos iri tre malproksimen. 

— Estu singarda, Sam! — diris Frodo. — Kaj rapidu! Eble 
vivas ankoraŭ orkoj embuskantaj. 



— Tion mi devas riski, — diris Sam. 


Li paŝis al la klappordo kaj subeniris per la eskalo. Post 
minuto lia kapo reaperis. Li ĵetis longan tranĉilon sur la 
plankon. 

— Jen io eble utila, — li diris. — Li estas mortinta: tiu kiu 
vipis vin. Rompis al si la kolon, ŝajne, pro la hasto. Nun 
suprentiru la eskalon, se vi povas, sinjoro Frodo, kaj ne 
subenigu ĝin, ĝis vi aŭdos min diri la pasvorton. Mi vokos: 
“Elbereta”. Tion diras la elfoj. Neniu orko dirus tion. 

Frodo sidis dum kelka tempo kaj tremetis, dum teruraj timoj 
persekutis unu alian en lia menso. Poste li stariĝis, kuntiris 
ĉirkaŭ sin la grizan elfan mantelon, kaj porokupi sian 
menson komencis marŝi tien-reen, strabante kaj ŝovante la 
nazon en ĉiun angulon de sia karcero. 

Post ne tre longe, kvankam la timo ŝajnigis ĝin minimume 
unu horo, li aŭdis la voĉon de Sam, vokanta mallaŭte 
desube: “Elbereta, Elbereta”. Frodo mallevis la eskalon. 
Supreniĝis Sam, anhelante, portante pezan pakaĵegon sur la 
kapo. Li surterigis ĝin falbrue. 

— Rapidu jam, sinjoro Frodo! — li diris. — Mi devis iom serĉi 
portrovi ion sufiĉe malgrandan por niaspecaj uloj. Ni devos 
adaptiĝi. Sed necesas rapidi. Mi renkontis nenion vivan, kaj 
nenion mi vidis, sed mi ne estas trankvila. Al mi ŝajnas, ke 
tiu ĉi loko estas gvatata. Mi ne povas klarigi tion, sed nu: 
sentiĝas al mi, kvazaŭ unu el tiuj naŭzaj flugantaj Rajdantoj 
ĉirkaŭumas, supre en la mallumo, kie li estas nevidebla. 

Li malfermis la pakaĵon. Frodo rigardis malestime la 
enhavon, sed elekto ne estis: li devis surmeti tiujn aĵojn, aŭ 
resti nuda. Troviĝis longa vila pantalono el malpura bestfelo, 
kaj tuniko el malpura ledo. Li surmetis ilin. Super la tunikon 
iris kiraso kun fortika fermaŝo, mallonga por plenkreska orko. 



tro longa kaj peza por Frodo. Ĉirkaŭ ĝin li ligis zonon, de kiu 
pendis mallonga ingo enhavanta larĝidingan pikglavon. 

Sam alportis plurajn orkajn kaskojn. Unu el ili sufiĉe bone 
laŭmezuris por Frodo, nigra ĉapo kun fera rando, kaj feraj 
ringoj ledkovritaj sur kiuj estis pentrita ruĝe la Misa Okulo 
super la beksimila nazprotektilo. 

— La morgulaĵoj, ekipaĵo de Gorbago, mezuris pli taŭge kaj 
estis pli bone farita, — diris Sam; — sed ne estus konvene, 
mi konjektas, portadi ties insignojn en Mordoro post la 
okazintaĵoj ĉi tie. Nu jen, sinjoro Frodo. Perfekta orketo, se mi 
rajtas kuraĝi — almenaŭ vi estus tia, se ni povus kovri vian 
vizaĝon per masko, havigi al vi brakojn pli longajn, kaj igi 
vin kurbkrura. Tio ĉi kaŝos iom el la perfidaĵoj. — Li metis 
grandan nigran mantelon ĉirkaŭ la ŝultrojn de Frodo. — Jam 
vi pretas! Vi povos preni ŝildon dumire. 

— Kio pri vi, Sam? — diris Sam. — Ĉu ni ne intencas akordi? 

— Nu, sinjoro Frodo, mi pripensis, — diris Sam. — Prefere mi 
ne postlasu iom el miaj aĵoj, kaj ni tion ne povas detrui. Kaj 
mi ne povos surmeti orkan maŝkirason sur mian tutan 
vestaĵon, ĉu? Mi simple devos kovri min. 

Li surgenuiĝis kaj zorge faldis sian elfan mantelon. Gi 
ampleksis surprize malgrandan rulaĵon. Tiun li metis en sian 
tornistron kuŝantan sur la planko. Stariĝinte, li pendigis ĝin 
surdorse, surkapigis orkan kaskon kaj ĵetis alian nigran 
mantelon sur la ŝultrojn. 

— Jen! — li diris. — Jam ni akordas, sufiĉagrade. Kaj nun ni 
ekiru! 

— Mi ne povos kuri la tutan vojon, Sam, — diris Frodo kun 
tordita rideto. — Mi esperas, ke vi enketis pri tavernoj sur la 
vojo? Aŭ ĉu vi forgesis pri nutraĵoj? 



— Gardu min, mi ja forgesis! — diris Sam kaj konsternite 
fajfis. — Benu min, sinjoro Frodo, sed vi sukcesis igi min 
malsata kaj soifa! Mi ne scias, kiam lastfoje guto aŭ 
manĝaĵero trapasis miajn lipojn. Mi forgesis pri tio, 
klopodante trovi vin. Sed mi pripensu! Kiam mi lastfoje 
rigardis, mi havis proksimume sufiĉon da tiu vojpano, kaj da 
tio, kion donis al ni komandanto Faramiro, porteni min 
surkrura dum du semajnoj prudentaj. Sed se restas guto en 
mia botelo, ne estas pli ol tiom. Tio ne sufiĉos por du, neniel. 
Ĉu ne manĝas orkoj, kaj ĉu ili ne trinkas? Aŭ ĉu ili vivas nur 
per naŭza aero kaj veneno? 

— Ne, ili manĝas kaj trinkas, Sam. La Ombro, kiu bredis ilin, 
kapablas nur kripligi, ĝi ne povas krei: ne realajn proprajn 
aĵojn. Mi opinias, ke ĝi ne vivigis la orkojn, ĝi nur ruinigis kaj 
tordis ilin; kaj se ili entute vivu, necesas ke ili vivu kiel aliaj 
vivantaĵoj. Fiajn akvojn kaj naŭzajn viandojn ili ensorbas se 
nenio pli bona estas akirebla, sed ne venenon. Ili manĝigis 
min, do mi statas pli kontentige ol vi. Devas esti ie en tiu ĉi 
loko manĝaĵoj kaj trinkaĵoj. 

— Sed mankas tempo por serĉi ilin, — diris Sam. 

— Nu, la aferoj statas pli bone ol vi supozas, — diris Frodo. 

— Mi spertis iom da bonŝanco dum vi forestis. Efektive ili ne 
prenis ĉion. Mi trovis mian manĝosakon inter ĉifonoj sur la 
planko. Ili taŭzis tra ĝi, kompreneble. Sed mi konjektas, ke ili 
malŝatis mem la aspekton kaj odoron de la lembaso, eĉ pli ol 
Golumo. Ĝi estis disĵetita, kaj iom el ĝi estis surtretita kaj 
rompita, sed mi kunrastis ĝin. Ne estas multe malpli ol vi 
havas. Sed ili forprenis la nutraĵojn de Faramiro, kaj ili 
distranĉis mian akvujon. 

— Nu, ne plu restas dirotaĵo, — diris Sam. — Ni havas sufiĉe 
por komenci. Sed pri la akvo estos maloportune. Sed ek, 
sinjoro Frodo! Ni ekiru, aŭ tuta lago ne utilos al ni! 



— Ne ĝis vi plenigos vian buŝon, Sam, — diris Frodo. — Mi ne 
moviĝos. Jen, prenu ĉi elfan kukon, kaj trinku vian lastan 
guton en via botelo! La tuta afero estas komplete senespera, 
do ne helpas zorgoj pri la morgaŭo. Gi verŝajne ne alvenos. 

Finfine ili ekiris. Suben per la eskalo ili grimpis, kaj poste 
Sam prenis kaj kuŝigis ĝin en la koridoro apud la kuntirita 
kadavro de la falinta orko. La ŝtuparo estis malluma, sed sur 
la tegmento estis ankoraŭ videbla la brilego de la Monto, 
kvankam ĝi nun formortadis al malafabla ruĝo. Ili levis du 
ŝildojn por kompletigi sian aliveston kaj poste pluiris. 

Suben laŭ la ŝtuparego ili plandis. La alta ĉambro 
malantaŭe, kie ili rerenkontiĝis, ŝajnis preskaŭ hejmeca: nun 
ili estis denove neŝirmitaj, kaj teruro laŭiris la murojn. Ĉiuj 
eble estis mortintaj en la turego de Cirito Ungol, sed ĝi estis 
ankoraŭ trempita en timo kaj miso. 

Finfine ili atingis la pordon al la ekstera korto, kaj tie ili 
haltis. Eĉ de tie, kie ili staris, ili sentis la malicon de la 
Gardantoj bati sur ilin, nigraj silentaj figuroj ambaŭflanke de 
la pordo tra kiu vidiĝis malklare la brilo de Mordoro. Dum ili 
tredis sian vojon inter la hidaj kadavroj de la orkoj, paŝado 
iĝis pli malfacila. Eĉ antaŭ ol ili alvenis la arkaĵon ili estis 
haltigitaj. Plu moviĝi unu colon estis doloro kaj laceco de 
volo kaj membroj. 

Frodo malhavis forton por tia batalo. Li sinkis sur la teron kaj 
murmuris: 

— Mi ne kapablas pluiri, Sam. Mi estas svenonta. Mi ne scias, 
kio okazas al mi. 

— Mi scias, sinjoro Frodo. Regu vin jam! Temas pri la pordo. 
Tie troviĝas ia fimagio. Sed mi trairis, kaj mi intencas eliri. 

Ne povas esti pli danĝere ol antaŭe. Ek antaŭen! 



Sam eltiris denove la elfan vitraĵon. Kvazaŭ por honori lian 
bravecon, kaj ornami grandioze lian fidelan brunan hobitan 
manon, kiu plenumis tiajn bravajn farojn, la flakoneto 
disbrilis subite, tiel ke la tuta ombreca korto estis lumigita 
per blindiga radiado fulmsimila; sed ĝi restis senŝancele kaj 
ne forpasis. 

— Gilthoniel, A Elbereth! — Sam kriis. Ĉar, li ne sciis kial, lia 
penso resaltis subite al la elfoj en la Provinco kaj al la kanto, 
kiu forpelis la Nigrajn Rajdantojn inter la arboj. 

— Aiya elenion ancalima! — kriis Frodo denove de 
malantaŭe. La volo de la Gardantoj estis rompita tiel subite, 
kiel rompiĝas ŝnureto, kaj Frodo kaj Sam stumblis antaŭen. 
Poste ili kuris. Tra la pordo kaj preter la sidantaj figuregoj 
kun la ekbrilaj okuloj. Aŭdiĝis krako. La arkaĵa ĉefŝtono 
falegis preskaŭ sur iliajn kalkanojn, kaj la supra muro 
diseriĝis kaj falis ruiniĝante. Nur harlarĝe ili eskapis. 
Sonorilo tintegis; kaj de la Gardantoj leviĝis alta kaj timiga 
lamento. Fore supre en la mallumo ĝi estis respondita. El la 
nigra ĉielo venis, falante kiel sago, figuro flugilhava, ŝirante 
la nubojn kun hidega kriĉego. 



2 


La Ombra Lando 

Al Sam restis sufiĉe da sagaco, ke li reŝovu la flakoneton sur 
sian bruston. 

— Kuru, sinjoro Frodo! — li kriis. — Ne, ne tien! Trans la muro 
estas kruta falejo. Sekvu min! 

Sur la vojo for de la pordo ili fuĝis. Post kvindek paŝoj, post 
rapida kurbiĝo ĉirkaŭ elstaran bastionon de la klifo, ĝi 
forgvidis ilin el vid~ ebleco de la turego. Ili provizore 
eskapis. Kliniĝante malantaŭen kontraŭ la roko, ili enspiris, 
kaj poste ili kroĉis siajn korojn. Sidante jam sur la muro apud 
la ruiniĝinta pordo la nazgulo elpuŝis siajn terurajn kriojn. 
Ĉiuj klifoj reeĥis. 

Timigite ili stumblis antaŭen. Baldaŭ la vojo kurbiĝis 
orienten de~ nove, kaj dum horora momento ĝi videbligis 
ilin de la turego. Transkurante ili retrorigardis kaj vidis la 
grandan nigran figuron sur la krenelaro; poste ili plonĝis 
suben inter altaj rokmuroj en tratranĉejo, kiu iris suben 
apike al la Morgula Vojo. Ili venis al la vojrenkontiĝo. 

Ankoraŭ mankis signoj de orkoj kaj respondo al la krio de I' 
nazgulo; sed ili sciis, ke la silento ne longe daŭros. 
lumomente la ĉasado komenciĝos. 

— Tio ne taŭgas, Sam, — diris Frodo. — Se ni estus realaj 
orkoj, ni devus rekuri al la turego, ne forkuri. La unua 
renkontota malamiko rekonos nin. Ni devas iel forlasi ĉi tiun 
vojon. 

— Sed ni ne povas, sen flugiloj, — diris Sam. 



La orientaj facoj de Efelo Duad estis apikaj, falante klife kaj 
krutegaĵe al la nigra kavo kuŝanta inter ili kaj la interna 
firsto. Mallonge post la vojrenkontiĝo, post alia apika kliniĝo, 
fluganta ŝtonponto transsaltis la abismon kaj portis la vojon 
transen al la malglataj deklivoj kaj valetoj de Morgajo. Per 
senespera akcelego Frodo kaj Sam trakuris la ponton; sed 
apenaŭ ili atingis ties transan ekstremon, ili jam aŭdis la 
persekuton komenciĝi. Fore malantaŭ ili, jam alte super la 
montoflanko, baŭmis la turego Cirito Ungol, kies ŝtonoj 
malhele ardis. Subite ĝia malmiela sonorilo denove tintegis, 
kaj poste frakasige kariljonis. 

Aŭdiĝis kornoj. Kaj nun de antaŭ la ponto venis respondaj 
krioj. Sube en la malhela kavo, forbarite de la kaduka brilego 
de Orodruino, Frodo kaj Sam ne povis vidi antaŭen, sed jam 
ili aŭdis stamfadon de feramitaj piedoj, kaj sur la vojo sonis 
la rapida klakado de hufoj. 

— Rapide, Sam! Ni transiru! — kriis Frodo. Ili surgrimpis la 
malaltan parapeton de I' ponto. Feliĉe ne plu estis terura 
falebleco abismen, ĉar la deklivoj jam leviĝis preskaŭ ĝis la 
nivelo de la vojo; sed estis tro mallume por ke ili divenu la 
profundon. 

— Nu, jen la okazo, sinjoro Frodo, — diris Sam. — Adiaŭ! 

Li malkroĉiĝis. Frodo sekvis lin. Kaj ĝuste dumfale ili aŭdis 
tumulton de rajdistoj transkurantaj la ponton kaj klakadon 
de orkaj piedoj postkurantaj. Sed Sam ridus, se li riskemus. 
Duontiminte frakasan plonĝon sur nevidatajn rokojn, la 
hobitoj surteriĝis, post falo ne pli ol dek-du-futa, kun 
batbruo kaj kraksono, al la lasta atenditaĵo: plektiĝo de 
dornaj arbustoj. Tie Sam kuŝis senmova, kviete suĉante la 
gratitan manon. Kiam forpasis la bruo de hufoj kaj piedoj, li 
riskis flustron: 



— Mi estu benata, sinjoro Frodo, sed mi tute ne sciis, ke 
kreskas io en Mordoro! Sed se mi ja scius, ĝuste ion tian mi 
serĉus. Jenaj dornoj certe longas unu futon, laŭ ilia sentiĝo; 
ili trapikis ĉion, kion mi surmetis. Se nur mi surmetus tiun 
maŝkirason! 

— Orka kiraso ne forbaras tiujn dornojn, — diris Frodo. — Eĉ 
leda brustovesto ne efikas. 

Nur barakte ili sukcesis forlasi la densejon. La dornoj kaj ĉiroj 
estis ferdrate fortikaj kaj krifare kroĉemaj. Iliaj manteloj estis 
ŝiritaj kaj ĉifitaj antaŭ ol ili fine liberiĝis. 

— Nun ni iros suben, Sam, — Frodo flustris. — Suben rapide 
en la valon, kaj poste norden kiel eble plej baldaŭ. 

Tago estis revenanta en la mondo ekstere, kaj fore preter la 
mornoj de Mordoro la suno grimpis trans la orientan randon 
de Mez-Tero; sed ĉi tie ĉio estis ankoraŭ nokte malhela. La 
Monto subbrulis kaj ĝiaj fajroj estingiĝis. La brilo forvelkis de 
la klifoj. 

La orienta vento, blovinta de kiam ili lasis Itilion, nun ŝajnis 
mortinta. Malrapide kaj dolore ili grimpis suben, palpante, 
stumblante, rampante inter rokoj kaj dornarbustoj kaj 
malviva lignaĵo en la blindaj ombroj, suben kaj suben ĝis ili 
ne povis plu iri. Finfine ili haltis, kaj sidiĝis flank-al-flanke, 
dorse al rokego. Ambaŭ ŝvitis. 

— Se Ŝagrato mem proponus al mi glason da akvo, mi 
premus lian manon, — diris Sam. 

— Ne diru tiajn aferojn! — diris Frodo. — Tio nur mise influas. 

— Poste li etendis sin, turnkapan kaj lacegan, kaj kelkan 
tempon li ne plu parolis. Poste li barakte restariĝis. Mirigite li 
konstatis, ke Sam dormas. — Vekiĝu, Sam! — li diris. — Ek 
al! Jam tempo klopodi denove. 



Sam stumble stariĝis. 


— Jen surprizo! — li diris. — Verŝajne mi ekdormis. Jam 
delonge, sinjoro Frodo, mi ne dormis normale, kaj miaj okuloj 
simple fermiĝis propravole. 

Frodo nun gvidis, norden laŭ lia konjekto, inter la ŝtonoj kaj 
rokoj dense kuŝantaj sur la fundo de la ravinego. Sed baldaŭ 
li haltis denove. 

— Ne funkcias, Sam, — li diris. — Mi ne povas toleri ĝin. 
Jenan maŝkirason mi aludas. Ne en mia nuna stato. Eĉ mia 
mitrila vesto ŝajnis peza, kiam mi estis laca. Tiu ĉi multe pli 
pezas. Kaj kiel ĝi utilas? Mi ne sukcesos trapasi per batalado. 

— Sed eble ni devos iom batali, — diris Sam. — Kaj ekzistas 
ponardoj kaj vagemaj sagoj. Tiu Golumo ne mortis, 
ekzemple. Al mi ne plaĉas pensi pri vi kun nur peco da ledo 
inter vi kaj trapiko en mallumo. 

— Aŭskultu, kara knabo Sam, — diris Frodo: — mi estas laca, 
lacega, al mi espero ne restas. Sed mi devas daŭre klopodi 
por alveni la Monton, tiel longe, kiel mi kapablas moviĝi. 
Sufiĉas la Ringo. Tiu ĉi aldonita pezo mortigas min. Gi devas 
rifuziĝi. Sed ne supozu min maldanka. Mi malamas pensi pri 
la fia laboro, kiun vi certe plenumis inter la kadavroj por 
trovi ĝin por mi. 

— Ne priparolu tion, sinjoro Frodo. Estu benita! Mi portus vin 
sur la dorso, se mi povus. Forigu ĝin do! 

Frodo flankenmetis sian mantelon, demetis la orkan kirason 
kaj forĵetis ĝin. Li tremetis. 

— Kion mi fakte bezonas, tio estas io varma, — li diris. 

— Fariĝis froste, aŭ eble mi malvarmumis. 



— Vi rajtas havi mian mantelon, sinjoro Frodo, — diris Sam, 
demetis sian tornistron kaj elprenis la elfan mantelon. — Ĉu 
plaĉas, sinjoro Frodo? Volvu vin strikte pertiu orka ĉifono, 
kaj ligu la zonon ekstere. Poste tio ĉi povos kovri la tuton. Gi 
ne aspektas tute orkeca, sed ĝi varmigos vin; kaj mi opinias, 
ke ĝi gardos vin kontraŭ difektiĝo pli bone ol ajna alia 
kostumo. Ĝin faris la Damo. 

Frodo akceptis la mantelon kaj agrafis la broĉon. 

— Jam pli bone, — li diris. — Mi sentas min multe malpli 
peza. Jam mi povos pluiri. Sed tiu ĉi blindiga mallumo ŝajnas 
tuŝi mian koron. Kuŝante en la prizono mi provis rememori 
Brandovinon kaj la Arbarfinon, kaj la Akvon trapasanta la 
muelilon ĉe Hobiturbo. Sed ilin mi ne povas nun vidi. 

— Vidu jam, sinjoro Frodo, ĝuste vi ĉi-foje parolas pri akvo! 

Se nur la Damo povus vidi aŭ aŭdi nin, mi dirus al ŝi: 
“Moŝtino, nia tuta bezono estas lumo kaj akvo: nur akvo 
pura kaj taglumo klara, pli bonaj ol juveloj, pardonpete”. Sed 
longa estas la vojo ĝis Lorieno. 

Sam suspiris kaj gestis per sia mano al la altaĵoj de Efelo 
Duad, nun nur diveneblaj kiel nigreco pli profunda kontraŭ 
la nigra ĉielo. 

Ili ekiris denove. Ili ne longe iris, kiam Frodo paŭzis kaj diris: 

— Nigra Rajdanto troviĝas super ni. Mi sentas tion. Prefere ni 
senmoviĝu por kelka tempo. 

Kaŭrante sub rokego ili sidis retrofrontante okcidenten kaj 
dum kelka tempo ne parolis. Poste Frodo eligis malŝarĝiĝan 
suspiron. 


— Gi pasis, — li diris. 



Ili stariĝis, kaj ambaŭ gapis mirigite. Fore maldekstre, sude, 
kontraŭ ĉielo, kiu griziĝis, la pintoj kaj altaj firstoj de la 
granda montaro komencis vidiĝi malhelaj kaj nigraj, formoj 
videblaj. Lumo kreskis malantaŭ ili. Malrapide ĝi rampis 
norden. Okazis batalo forsupre en la altaj spacoj de la aero. 
La ondantaj nuboj de Mordoro estis retropuŝataj, iliaj randoj 
ĉifiĝis, kiam vento el la viva mondo alvenis kaj balais la 
haladzojn kaj fumojn al la malhela lando de ilia hejmo. Sub 
la leviĝantaj orloj de la morna baldakeno malforta lumo 
likiĝis en Mordoron kvazaŭ pala mateno tra la polvoŝmirita 
fenestro de karcero. 

— Rigardu tion, sinjoro Frodo! — diris Sam. — Rigardu tion! 
La vento deviis. lo okazas. Ne ĉio prosperigas lin. Lia 
mallumo diseriĝas tie ekstere en la mondo. Mi volus vidi la 
okazantaĵon! 

Estis la mateno de la dek-kvina de marto, kaj super la valo 
de Anduino la suno leviĝis super la orienta ombro, kaj sud- 
okcidenta vento blovis. Teodeno kuŝis mortanta sur la 
Pelenora Kampo. 

Dum Frodo kaj Sam staris rigardante, la lumrando etendiĝis 
tra la tuta linio de Efelo Duad, kaj poste ili vidis formon 
moviĝantan rapidege el la okcidento, komence nur nigran 
makuleton antaŭ la brileta strio super la montpintoj, sed 
kreskantan, ĝis ĝi plonĝis kiel sago en la malhelan 
baldakenon kaj pasis alte super ili. Dumire ĝi eligis longan 
akran krion, sed tiu krio ne plu teruris ilin: ĝi estis krio de 
veo kaj konsterniĝo, misaŭgura informo por la Malhela 
Turego. La Mastro de I' Ringofantomoj jam plenumis sian 
sorton. 

— Ĉu mi ne diris al vi? lo okazas! — kriis Sam. — “La milito 
bone progresas”, diris Ŝagrato, sed Gorbago ne certis. Kaj 



ankaŭ li tie estis. La aferoj heliĝas, sinjoro Frodo. Ĉu vi nun 
ne havas iom da espero? 

— Nu, ne, fakte ne multon, — Frodo suspiris. — Tio okazas 
fore ekster la montaro. Ni iras orienten, ne okcidenten. Kaj 
mi tiom lacas. Kaj la Ringo tiom pezas, Sam. Kaj mi 
komencas vidi ĝin per mia menso la tutan tempon, kiel 
grandan fajroradon. 

La mallonga entuziasmiĝo de Sam tuj resinkis. Li rigardis 
zorgoplene sian mastron kaj kaptis ties manon. 

— Vidu, sinjoro Frodo! Mi jam havas unu el miaj deziraĵoj: 
iom da lumo. Sufiĉe por helpi nin, kaj tamen supozeble ĝi 
estas ankaŭ danĝera. Provu iom pli antaŭen, kaj poste ni 
kuŝos unu apud la alia kaj iom ripozos. Sed nun glutu 
ereton, iometon el la elfa nutraĵo, tio eble kuraĝigos vin. 

Dividinte oblaton da lembaso, kaj maĉante ĝin laŭeble en la 
sekegaj buŝoj, Frodo kaj Sam plandis antaŭen. La lumo, 
kvankam ne pli ol griza krepusko, jam sufiĉis por ke ili vidu, 
ke ili troviĝas profunde en la valo inter la montoj. Gi deklivis 
malabrupte norden, kaj ĉe ĝia fundo estis la kuŝejo de 
rivereto nun seka kaj velkinta. Trans la ŝtonoza fluejo ili vidis 
piedkreitan padon, kiu serpenturnis ĉe la subo de I' 
okcidentaj klifoj. Se ili scius, ili povus atingi ĝin pli rapide, 
ĉar ĝi estis pado, kiu forlasis la ĉefan Morgulan Vojon ĉe la 
okcidenta pontekstremo kaj subeniris per ŝtuparo tranĉita 
en la roko ĝis la vala fundo. Gin uzis patroloj aŭ kurieroj 
irantaj rapide al malpli gravaj postenoj kaj fortikaĵoj norde, 
inter Cirito Ungol kaj la stretoj de Isenbuŝo, la feraj makzeloj 
de Karaĥo Angren. 

Estis al la hobitoj danĝere utiligi tiun padon, sed rapideco 
necesis al ili, kaj Frodo sentis, ke li ne povos fronti la strebon 
stumbliri inter la rokegoj aŭ en la senpadaj valoj de Morgajo. 



Kaj li taksis, ke norden estus, eble, la vojo, kiun iliaj ĉasantoj 
malplej atendus, ke ili iru. La vojo orienten al la ebenaĵo, aŭ 
la pasejo okcidenten, tiujn ili unue traserĉus plej ĝisfunde. 
Nur kiam li estos sufiĉe norde de la turego laŭintence li 
turnos sin kaj serĉos iun vojon por iri orienten, orienten dum 
tiu lasta malfacilega stadio de la vojaĝo. Do nun ili transiris 
la ŝtonozan fluejon kaj laŭiris la orkan padon, kaj dum kelka 
tempo ili marŝis laŭlonge de ĝi. La klifoj maldekstre 
superkliniĝis, kaj oni ne povis vidi ilin desupre; sed la pado 
ofte deviis, kaj je ĉiu devio ili kaptis la glavtenilojn kaj pluiris 
singarde. 

La lumo ne plifortiĝis, ĉar Orodruino daŭre elsputis fumegon 
kiu, supren batite de la kontraŭaj aeroj, pli kaj pli altiĝis, ĝis 
ĝi alvenis regionon super la vento kaj disetendiĝis je 
senmezura tegmento, kies centra pilastro leviĝis el la ombroj 
ekster ilia vidkampo. Ili jam plandis dum pli ol unu horo, 
kiam ili aŭdis sonon, kiu haltigis ilin. Nekredeble, sed 
nemiskompreneble — akvo fluetis. El ravineto maldekstre, 
tiel akra kaj mallarĝa, ke ĝi aspektis kvazaŭ la nigra klifo 
estus fendita per granda hakilo, akvo subengutis; la lasta 
restaĵo, eble, de iu dolĉa pluvo rikoltita el sunlumaj maroj, 
sed mise destinita fali finfine sur la murojn de la Nigra Lando 
kaj vagi senutile suben en la polvon. Ĉi tie ĝi venis el la 
rokaĵo per eta falanta rojeto, kaj fluis trans la padon, kaj 
turniĝinte suden ĝi forfluis rapide por perdiĝi inter la mortaj 
ŝtonoj. Sam alsaltis ĝin. 

— Se mi iam denove vidos la Damon, mi rakontos al ŝi! — li 
ekkriis. — Lumon kaj nun akvon! — Li ĉesis. — Lasu, ke mi 
trinku la unua, sinjoro Frodo. 

— Bone, sed spaco sufiĉas por du. 

— Ne tion mi celis. Mi volis diri: se ĝi estas veneno, aŭ io kio 
vidigos sian malutilon rapide, nu, prefere mi ol vi, mastro, se 



vi komprenas min. 


— Mi komprenas. Sed mi opinias, ke ni kune fidu nian 
bonŝancon, Sam; aŭ nian benatecon. Tamen estu singarda 
nun, se ĝi tre malvarmas! 

La akvo estis malvarmeta sed ne glacia, kaj ĝi havis guston 
malagrablan, samtempe amaran kaj oleecan, aŭ tiel oni 
dirus hejme. Ĉi tie ĝi ŝajnis pli ol laŭdinda kaj ekstertimo aŭ 
prudento. Ili sattrinkis, kaj Sam replenigis sian botelon. 

Poste Frodo sentis sin pli kontenta, kaj ili pluiris kelkajn 
mejlojn, ĝis larĝiĝo de la vojo kaj la komenciĝo de kruda 
muro apud ĝia rando avertis, ke ili proksimiĝas al alia orka 
fortikaĵo. 

— Ĉi tie ni turniĝu flanken, Sam, — diris Frodo. — Kaj ni 
devas direktiĝi orienten. — Li ĝemspiris rigardante la 
mornajn firstojn trans la valo. — Restas al mi ĝuste sufiĉe da 
forto portrovi ian truon tie supre. Kaj poste mi devos ripozi 
iomete. 

La riverfundo estis nun iom sub la padnivelo. Ili stumbliris 
suben al ĝi kaj komencis transiri. Surprizite ili trovis 
malhelajn flakojn nutritaj de akvofadenoj fluantaj de iu 
monto pli alte en la valo. Ĉe ties randoj sub la montoj 
okcidente Mordoro estis lando mortanta, sed ĝi ankoraŭ ne 
estis morta. Kaj ĉi tie ankoraŭ kreskis aĵoj raspaj, torditaj, 
amaraj, baraktantaj por vivi. En la valoj de Morgajo aliflanke 
de la valo embuskis vepraj arboj kaj kroĉiĝis, maldelikataj 
grizaj herbotufoj luktis kontraŭ la ŝtonoj, kaj velkaj muskoj 
rampis sur ili; ĉie diskuŝis grandaj tordiĝantaj dornplektaĵoj. 
luj havis longajn pikajn dornojn, iuj hokajn pikilojn, kiuj ŝiris 
tranĉilece. La malviglaj ŝrumpintaj folioj de la pasinta jaro 
pendis sur ili, grincante kaj klakante en la malgajaj aeroj, 
sed ties vermtrafitaj burĝonoj nur nun komencis malfermiĝi. 
Muŝoj, grizbrunaj, grizaj, aŭ nigraj, markitaj kiel orkoj per 



ruĝa okulforma makulo, zumis kaj pikis; kaj super la 
dornplektaĵoj nuboj da malsataj kuloj dancis kaj giris. 

— Orka ekipaĵo ne taŭgas, — diris Sam svingante siajn 
brakojn. — Mi ŝatus havi la felon de orko! 

Finfine Frodo ne povis pluiri. Ili jam grimpis supren laŭ 
mallarĝa dekliva ravineto, sed ankoraŭ necesis longa vojo 
ĝis ili povos eĉ ekvidi la lastan rokecan firston. 

— Mi devos nun ripozi, Sam, kaj laŭeble dormi, — diris Frodo. 
Li ĉirkaŭrigardis, sed ŝajnis troviĝi nenio, kien povus besto 
rampi en tiu malagrabla regiono. Finfine elĉerpite, ili ŝteliris 
sub dornaĵkurtenon, kiu pendis kvazaŭ mato sur malalta 
rokfaco. 

Tie ili sidis kaj manĝis tiom, kiom ili povis. Rezervante la 
valoran lembason por la misaj tagoj venontaj, ili manĝis 
duonon da tio, kio restis en la sako de Sam el la provianto de 
Faramiro: kelkajn sekajn fruktojn kaj peceton da sekigita 
viando; kaj ili glutetis iom da akvo. Ili jam trinkis denove el 
la valaj lagetoj, sed refoje ili tre soifis. En la aero de Mordoro 
estis amara odoro, kiu sekigis la buŝon. Kiam Sam pripensis 
akvon, eĉ lia optimisma spirito kuntiriĝis. Trans Morgajo estis 
transirenda la terura ebenaĵo Gorgoroto. 

— Nu, vi ekdormu la unua, sinjoro Frodo, — li diris. — Jam 
denove malheliĝas. Mi kalkulas, ke tiu ĉi tago preskaŭ 
finiĝis. 

Frodo ĝemspiris kaj jam endormiĝis preskaŭ antaŭ ol tiuj 
vortoj estis parolitaj. Sam luktis kontraŭ la propra laco, kaj li 
prenis la manon de Frodo; kaj tie li sidis silente ĝis la nokto 
nigre profundiĝis. Tiam finfine, por teni sin maldorma, li 
elrampis el la kaŝejo kaj elrigardis. La tereno ŝajnis plena je 
grincado kaj krakado kaj kaŝemaj bruoj, sed mankis sono de 
voĉoj aŭ piedoj. Forsupre super Efelo Duad en la okcidento 



la nokta ĉielo estis ankoraŭ malklara kaj pala. Tie, gvatantan 
inter la nubĉifonoj super alta pinto inter la montoj, Sam vidis 
ekbrili dum kelka tempo blankan stelon. Ties beleco emociis 
lian koron, dum li rigardis supren el la forlasita lando, kaj 
espero revenis al li. Ĉar kvazaŭ sago, klara kaj malvarma, lin 
trapikis la penso, ke finfine la Ombro estas nur malgranda 
kaj pasema afero: ekzistas lumo kaj alta belo eterne ekster 
ĝia atingo. Lia kanto en la turego estis pli defia ol espera; 
sed tiam li pensis pri si. Nun, momente, lia sorto, kaj eĉ tiu 
de lia mastro, ĉesis ĝeni lin. Li rampis denove sub la 
dornkreskaĵon kaj kuŝiĝis flanke de Frodo, kaj forpelinte la 
tutan timon, li ĵetis sin en profundan malzorgan dormon. 

Ili vekiĝis samtempe, man-en-mane. Sam estis preskaŭ 
freŝa, preta por nova tago; sed Frodo ĝemspiris. Lia dormo 
estis maltrankvila, plena je sonĝoj pri fajro, kaj la vekiĝo 
havigis al li neniom da konsolo. Tamen al lia dormo ne tute 
mankis kuraca efiko: li estis pli forta, pli kapabla porti sian 
ŝarĝon tra ankoraŭ unu stadio. Ili ne konis la horon, nek 
kiom longe ili dormis; sed post mordeto da manĝaĵo kaj 
gluteto da akvo ili pluiris laŭ la ravino, ĝis tiu finiĝis per 
abrupta deklivo el ŝtonsplitoj kaj forglitaj ŝtonoj. Tie la lastaj 
vivantaĵoj rezignis pri sia lukto; la supraĵo de Morgajo estis 
senherba, nuda, akrangula, senviva kiel ardezo. 

Post multe da vagado kaj serĉado ili trovis lokon, kie ili 
povos grimpi, kaj tra lastaj cent futoj da rampa stumbliro ili 
troviĝis supre. Ili venis al fendaĵo inter du malhelaj rokegoj, 
kaj trapasinte ili trovis sin ĉe la rando mem de la lasta barilo 
de Mordoro. Sube, funde de altaĵo proksimume mil-kvincent- 
futa, kuŝis la interna ebenaĵo etendiĝanta foren en 
senforman sombron ekster ilia vidkampo. La vento blovis 
nun el la okcidento, kaj la nubegoj estis levitaj alten, 
forflosante orienten; sed ankoraŭ nun griza lumo atingis la 
sensukajn kampojn de Gorgoroto. Tie fumoj serpentumis sur 



la tero kaj embuskis en kavaĵoj, kaj fetoroj likiĝis el fendetoj 
en la tero. 

Ankoraŭ malproksime, post minimume kvardek mejloj, ili 
vidis la Monton de Sorto, kies subo estis starigita en cindra 
ruino, kies konusego leviĝis je granda alto, kie ĝia fetora 
pinto estis volvita en nuboj. Giaj fajroj jam malardiĝis, kaj ĝi 
staris subbrule dormanta, tiel minaca kaj danĝera kiel 
dormanta besto. Malantaŭ ĝi pendis malhela ombro, 
misaŭgura kiel tondronubo, la vualo de Baraduro, kiu 
naskiĝis malproksime sur longa elstaraĵo de la Cindraj 
Montoj el la nordo elmetita. La Malhela Potenco profunde 
meditadis, kaj la Okulo turniĝis internen, pripensante 
informojn duboplenajn kaj danĝerajn: brilan glavon kaj 
severan reĝecan vizaĝon ĝi vidis, kaj dum kelka tempo ĝi 
malmulte atentis ion alian; kaj ĝia tuta granda fortikaĵo, 
pordon post pordo, estis volvita en miskova sombro. 

Frodo kaj Sam elrigardis kun miksitaj abomeno kaj miro al 
tiu malaminda lando. Inter ili kaj la fumanta monto, kaj 
ĉirkaŭ ĝi norde kaj sude, ĉio ŝajnis ruina kaj morta, dezerto 
bruligita kaj sufokita. Ili scivolis kiel la mastro de tiu regno 
vivtenis kaj nutris siajn sklavojn kaj siajn armeojn. Tamen 
armeojn li havis. Tra ilia tuta vidkampo, laŭ la subaĵo de 
Morgajo kaj fore suden, troviĝis bivakoj, iuj tende, iuj 
urbetece ordigitaj. Unu el la plej grandaj el ili troviĝis rekte 
sub iii. Apenaŭ mejlon for sur la ebenaĵo ĝi amasiĝis kiel ia 
nestego insekta, kun rektaj mornaj stratoj da kabanoj kaj 
longaj malaltaj senkoloraj konstruaĵoj. Ĉirkaŭ ĝi la tero estis 
svarma je personoj irantaj tien-reen; larĝa vojo etendiĝis de 
ĝi sud-orienten por aliĝi al la Morgula Vojo, kaj sur ĝi multaj 
linioj da etaj nigraj figuroj rapidadis. 

— Al mi ne plaĉas la aspekto de la aferoj entute, — diris 
Sam. — Sufiĉe senespera mi nomas tion, krom ke kie 
troviĝas tiom da personoj, tie devas esti putoj aŭ akvo, por 



ne paroli pri manĝaĵoj. Kaj tiuj estas homoj, ne orkoj, aŭ miaj 
okuloj misfunkcias. 

Nek li nek Frodo sciis pri la grandaj sklavkulturitaj kampoj 
forsude en tiu vasta regno, post la fumoj de la Monto apud la 
malhelaj tristaj akvoj de lago Nurneno, nek pri la grandaj 
vojoj, kiuj etendiĝis orienten kaj suden al landoj tributaj, el 
kiuj la soldatoj de la Turego venigis longajn furgonarojn da 
varoj kaj rabaĵo kaj novaj sklavoj. Ĉi tie en la nordaj regionoj 
estis la minejoj kaj forĝejoj, kaj la kolektiĝoj por milito longe 
planita; kaj ĉi tie la Malhela Potenco, movante siajn armeojn, 
kvazaŭ ŝakpecojn surtabulo, kunigis ilin. Giaj unuaj movoj, 
la unuaj provoj de ĝia forto, estis haltigitaj sur ĝia okcidenta 
linio, sude kaj norde. Provizore ĝi reprenis ilin, kaj 
antaŭenigis novajn fortojn, amasigante ilin ĉirkaŭ Cirito 
Gorgor por venĝa bato. Kaj se ĝi intencis ankaŭ defendi la 
Monton kontraŭ ĉiu alproksimiĝo, ĝi apenaŭ povisfari pli ol 
ĝi ja faris. 

— Nu! — Sam daŭrigis. — Kion ajn ili havas manĝeblan kaj 
trinkeblan, ni ne povas akiri ĝin. Troviĝas neniu vojo suben 
videbla al mi. Kaj ni ne povus transiri tiun tutan apertan 
regionon plenplenan de malamikoj, eĉ se ni sukcesus subiri. 

— Tamen ni devos provi, — diris Frodo. — Gi ne estas pli 
malbona ol mi antaŭvidis. Mi neniam esperis transiri. Ankaŭ 
nun mi ne vidas tian esperon. Sed mi devas ankoraŭ fari 
mian plejeblon. Aktuale tio signifas eviti kiel eble plej longe 
kaptiĝon. Do ni devos ankoraŭ iri norden, laŭ mia opinio, kaj 
vidi kiel estas, kie la aperta ebenaĵo estas pli mallarĝa. 

— Mi antaŭvidas, kia ĝi estos, — diris Sam. — Kie ĝi estas pli 
mallarĝa la orkoj kaj homoj nur pli dense kunpremiĝos. Vi 
vidos, sinjoro Frodo. 



— Verŝajne ni tion vidos, se ni entute atingos tiel 
malproksimen, — diris Frodo kaj forturnis sin. 

Ili baldaŭ konstatis, ke estis neeble trovi vojon laŭ la kresto 
de Morgajo, aŭ ie ajn ĉe ĝiaj pli malaltaj niveloj, ĉar ili estis 
senpadaj kaj trastrekitaj je profundaj ravinetoj. Fine ili estis 
devigitaj retroiri tra la ravino, kiun ili jam grimpis, kaj serĉi 
vojon laŭlonge de la valo. Malfacilis la irado, ĉar ili ne riskis 
transiri al la pado ĉe la okcidenta flanko. Post mejlo aŭ eble 
pli ili vidis, kaŭrantan en kavo funde de la klifo, la orkan 
fortikaĵon, kies proksimecon ili supozis: muron kaj grapolon 
da ŝtonaj kabanoj starigitaj ĉirkaŭ la malhela aperturo de 
kaverno. Neniu moviĝo videblis, sed la hobitoj ŝtele pasis 
ĝin singarde, laŭeble restante en la dornarbustoj, kiuj 
kreskis dense tiuloke je ambaŭ flankoj de la malnova 
akvofluejo. 

Post du aŭ tri mejloj la orka fortikaĵo iĝis nevidebla malantaŭ 
ili; sed apenaŭ ili komencis spiri denove pli libere, ili aŭdis 
raŭkajn kaj laŭtajn orkajn voĉojn. Ili rapide nevidebligis sin 
malantaŭ bruna kaj naneca arbusto. La voĉoj proksimiĝis. 
Baldaŭ vidiĝis du orkoj. Unu estis vestita per ĉifita brunaĵo 
kaj estis armita per pafarko el korno; li estis eta, nigrahaŭta, 
kun larĝaj snufaj naztruoj: evidente iaspeca spuristo. La alia 
estis granda batal-orko, kiel tiuj en la trupo de Ŝagrato, 
portanta la insignon de I' Okulo. Ankaŭ li havis pafarkon 
surdorse kaj portis mallongan larĝklingan lancon. Kiel 
kutime ili kverelis, kaj estante malsamspecaj ili uzis la 
Komunan Lingvon laŭ sia maniero. 

Apenaŭ dudek paŝojn de kie sin kaŝis la hobitoj, la eta orko 
haltis. 

— Ne! — li murmuregis. — Mi iros hejmen. — Li fingromontris 
trans la valon al la orka fortikaĵo. — Ne valoras trivi mian 
nazon plu kontraŭ ŝtonoj. Nenia postsigno restas, mi diras. 



Mi perdis la spurodoron pro tio, ke mi cedis al vi. Gi 
supreniris sur la montaron, ne tra la valo, mi insistas. 

— Ne multe utilas vi snufistetoj, ĉu? — diris la granda orko. 

— Laŭ mi, okuloj pli utilas ol viaj mukaj nazoj. 

— Do kion vi vidis per ili? — murmuregis la alia. — Aĉ! Vi eĉ 
ne scias, kion vi serĉas. 

— Kiu kulpas pri tio? — diris la soldato. — Ne mi. Tio devenas 
de la ĉefoj. Komence ili diras, ke temas pri granda elfo en 
hela armaĵo, poste ĝi estas speco de eta nanhomo, poste 
devas esti hordo da uruk-hajaj ribelintoj; aŭ eble temas pri 
ĉiuj kune. 

— Pa! — diris la spuristo. — lli perdis la prudenton, jen la 
klarigo. Kaj iuj el la estroj perdos ankaŭ la haŭtojn, mi 
konjektas, se veras tio, kion mi aŭdas: la turego atakita kaj 
tiel plu, kaj centoj el viaj knaboj mortigitaj, kaj kaptito 
eskapinta. Se tiel kondutasvi, batalantoj, ne mirindas, ke 
malbonas la novaĵoj pri la bataloj. 

— Kiu diras, ke ekzistas malbonaj novaĵoj? — kriis la soldato. 

— Pa! Kiu diras, ke ne? 

— Tio estas sakrinda ribela parolo, kaj mi trapikos vin, se vi 
ne fermos la faŭkon, ĉu komprenite? 

— Bone, bone! — diris la spuristo. — Mi nenion plu diros kaj 
daŭre pensados. Sed kial enmiksiĝas la nigra kaŝirulo? Tiu 
glutegulo kun la manoj oscilantaj? 

— Mi ne scias. Nenial, eble. Sed li celas nenion bonan, 
ĉirkaŭnazumante, mi vetas. Li estu malbenita! Tuj post kiam 
li evitis nin kaj forkuris, venis informo, ke li estas necesa 
vivanta, urĝe necesa. 



— Nu, mi esperas, ke oni kaptos lin kaj suferigos lin, 

— graŭlis la spuristo. — Li fuŝis la spurodoron tie malantaŭe, 
ŝtelinte tiun forĵetitan maŝkirason, kiun li trovis, kaj 
ĉirkaŭpadelante tra la tuta loko antaŭ ol mi povis atingi la 
lokon. 

— Ĝi ĉiuokaze savis lian vivon, — diris la soldato. — Vidu, 
antaŭ ol mi sciis, ke li estas serĉato, mi pafis lin nete-netege, 
je kvindek paŝoj ĝuste en la dorson, sed li plu kuris. 

— Pa! Vi maltrafis lin. Komence vi pafas sencele, poste vi 
kuras tro malrapide, kaj fine vi alvokas la kompatindajn 
spuristojn. Al mi jam sufiĉas pri vi. — La spuristo forpaŝegis. 

— Revenu, — kriis la soldato, — aŭ mi raportos pri vi! 

— Al kiu? Ne al via ŝatata Ŝagrato. Li ne plu estos trupestro. 

— Mi donos viajn nomon kaj numeron al la nazguloj, — diris 
la soldato sible mallaŭtigante sian voĉon. — Unu el ili 
komandas nun ĉe la turego. 

La alia haltis, kaj lia voĉo estis plenplena de timo kaj 
kolerego. 

— Vi malbeninda denuncema etŝtelisto! — li kriegis. — Vi ne 
kapablas je via tasko, kaj vi eĉ ne povas lojali al la propra 
popolo. Iru al viaj fiaj kriĉistoj, kaj ili glaciigu al vi la karnon! 
Se la malamikoj ne trovis ilin anticipe. Oni mortigis Numeron 
Unu, mi aŭdis, kaj mi esperas, ke tio estas vera'. 

La granda orko, lanc-en-mane, saltis post lin. Sed la spuristo, 
saltinte post ŝtonegon, pafis sagon en lian okulon, dum li 
alkuris, kaj li falis bruege. La alia forkuris tra la valo kaj 
nialaperis. 



Kelkan tempon la hobitoj sidis silente. Finfine Sam 
ekmoviĝis. 

— Nu, mi nomas tion nete netega, — li diris, — se tiu ĉi 
afabla amikiĝemo disvastiĝus tra Mordoro, duono de niaj 
problemoj estus solvita. 

— Kviete, Sam, — Frodo flustris. — Eble aliaj proksimas. Ni 
evidente tre bonŝance eskapis, kaj la persekuto pli arde 
spuris nin, ol ni supozis. Sed tia ja estas la spirito de 
Mordoro, Sam; kaj ĝi disvastiĝis al ĉiuj ties popoloj. Orkoj 
ĉiam kondutis tiel, aŭ tion diras la rakontoj, kiam ili estas 
solaj. Sed ne eblas ĉerpi multe da espero el tio. Ili malamas 
nin multe pli, komplete kaj la tutan tempon. Se tiuj du vidus 
nin, ili ĉesigus sian kverelon, ĝis ni estus mortaj. 

Sekvis plia longa silento. Sam denove rompis ĝin, sed ĉi-foje 
flustre: 

— Ĉu vi aŭdis, kion ili diris pri tiu glutegulo, sinjoro Frodo? 

Mi ja diris al vi, ke Golumo ankoraŭ ne mortis, ĉu ne? 

— Jes, mi memoras. Kaj mi scivolis, kiel vi sciistion. Nu, 
sufiĉe! Mi opinias, ke ni prefere ne formoviĝu de ĉi tie, ĝis 
iĝos tute mallume. Diru al mi, kiel vi scias, kaj ĉion, kio 
okazis. Se tion vi kapablas kviete. 

— Mi provos, — diris Sam, — sed kiam mi pensas pri tiu 
fetorulo, mi tiom varmiĝas, ke mi volas kriegi. 

Tie la hobitoj sidis sub ŝirmo de la dornarbusto, dum la 
morna lumo de Mordoro velkis malrapide al profunda kaj 
senstela nokto; kaj Sam diris en la orelon de Frodo ĉion, por 
kio li povis trovi vortojn pri la perfidema atako de Golumo, la 
hororo de Ŝeloba, kaj liaj propraj aventuroj kun la orkoj. Kiam 
li finis, Frodo diris nenion, sed kaptis la manon de Sam kaj 
premis ĝin. Finfine li ekmoviĝis. 



— Nu, supozeble ni devas ekpluiri, — li diris. — Mi scivolas, 
kiom longe daŭros antaŭ ol ni efektive estos kaptitaj, kaj la 
tuta penado kaj la ŝtelirado estos finitaj, kaj vane. — Li 
stariĝis. — Estas mallume, kaj ni ne povas utiligi la vitron de 
la Damo. Gardu ĝin sekure por mi, Sam. Nun mi ne povas 
reteni ĝin krom en mia mano, kaj mi bezonos ambaŭ manojn 
en la blinda nokto. Sed Pikilon mi donas al vi. Mi havas 
orkan klingon, sed mi ne opinias, ke mia rolo iam denove 
postulos bati glave. 

Estis malfacile kaj danĝere moviĝi nokte en la senpada 
regiono; sed malrapide kaj tre stumble la du hobitoj penis 
norden horon post horo laŭ la orienta rando de I' ŝtonoza 
valo. Kiam griza lumo revenis rampe super la okcidentaj 
altaĵoj, longe post kiam la tago komenciĝis en la transaj 
landoj, ili kaŝiĝis denove kaj dormis iom laŭvice. Dum siaj 
maldormaj horoj Sam okupiĝis pensante pri nutraĵoj. Finfine, 
kiam Frodo vekis sin kaj parolis pri manĝado kaj preparado 
porankoraŭ unu plia penado, li starigis la demandon, kiu 
plej perturbis lin. 

— Pardonpete, sinjoro Frodo, — li diris, — sed ĉu vi entute 
scias, kia distanco estas ankoraŭ trairota? 

— Ne, tute ne klare, Sam. En Rivendelo antaŭ ol mi 
ekvojaĝis, oni montris al mi mapon de Mordoro, kiu estis 
farita antaŭ ol la Malamiko revenis ĉi tien; sed nur 
malprecize mi memoras ĝin. Plej klare mi memoras, ke en la 
nordo estis loko, kie la okcidenta montaro kaj la norda 
montaro etendas membrojn, kiuj preskaŭ renkontiĝas. Tio 
certe estas dudek leŭgojn minimume de la ponto retro apud 
la turego. Tio eble estus bona loko transiri. Sed 
kompreneble, se ni alvenus tien, ni troviĝos pli distance ol 
antaŭe de la Monto, sesdek mejlojn de ĝi, mi opinias. Mi 
konjektas, ke ni jam iris ĉirkaŭ dek du mejlojn norden de la 
ponto. Eĉ se ĉio iros glate, mi apenaŭ atingos la Monton post 



unu semajno. Mi timas, Sam, ke la ŝarĝo fariĝos ege peza, 
kaj mi irosdespli malrapideju pli ni proksimiĝos. 

Sam ĝemspiris. 

— Ĝuste tion mi timis, — li diris. — Nu, se nenion diri pri 
akvo, ni devos malpli manĝi, sinjoro Frodo, aŭ alternative 
marŝi pli rapide, almenaŭ dum ni estos en tiu ĉi valo. 

Ankoraŭ unu mordo kaj finiĝos la tuta manĝaĵo krom la elfa 
vojpano. 

— Mi klopodos iri iom pli rapide, Sam, — diris Frodo, 
profunde enspirinte. — Ek do! Ni rekomencu la marŝadon! 

Ne tute mallumiĝis denove. Ili plandis plu, antaŭen en la 
nokton. La horoj pasis per laca stumbla progreso kun 
malmultaj mallongaj haltoj. Je la unua averto pri la griza 
lumo sub la rando de la ombra baldakeno ili sin kaŝis denove 
en malhela kavo sur superpendanta ŝtonego. 

Malrapide plifortiĝis la lumo, ĝis ĝi estis pli klara ol ĝi estis 
ĝis tiam. Forta vento el la okcidento nun forpelis la fumojn 
de Mordoro el la supraj aeroj. Post nelonge la hobitoj povis 
vidi la formon de la tereno je kelkaj mejloj ĉirkaŭe. La kavo 
inter la montoj kaj Morgajo grade malpliiĝis dum ĝi 
supreniris, kaj la interna firsto estis jam ne pli ol breto sur la 
krutaj facoj de Efelo Duad; sed oriente ĝi descendis tiel 
apike, kiel antaŭe, suben en Gorgoroton. Antaŭe la 
akvofluejo finiĝis per rompitaj ŝtupoj da roko; ĉar alsaltis el 
la ĉefa montaro alta senherba elstaraĵo, nurece ŝoviĝanta 
orienten. Renkonte al ĝi etendiĝis el la griza kaj nebuleca 
norda montaro de Eredo Litui longa elstara brakaĵo; kaj inter 
la ekstremoj estis mallarĝa breĉo: Karaĥo Angren, la 
Isenbuŝo, post kiu kuŝis la profunda valo Uduno. En tiu valo 
malantaŭ Moranono estis tuneloj kaj profundaj armilejoj, 
kiujn la servistoj de Mordoro faris por defendo de la Nigra 



Pordego de sia lando. Kaj tie nun ilia mastro amasigis haste 
grandajn armeojn por renkonti la sturmadon de la 
komandantoj de la okcidento. Sur la elpuŝitaj terlangoj estis 
konstruitaj fortikaĵoj kaj turoj, kaj flamis gardfajroj; kaj tra la 
tuta breĉo estis starigita grunda muro, kaj fosita estis 
profunda fosaĵo, kiu estis transirebla nur pere de sola ponto. 

Kelkajn mejlojn norde, altsupre en la angulo, kie la 
okcidenta terlango branĉiĝis for de la ĉefa montaro, staris la 
malnova kastelo Dartango, nun unu el la multaj orkaj 
fortikaĵoj, kiuj amasiĝis ĉirkaŭ la valo de Uduno. Vojo, jam 
videbla en la plifortiĝanta lumo, serpentumis suben de ĝi, 
ĝis nur unu-du mejloj de kie kuŝis la hobitoj ĝi turniĝis 
orienten kaj laŭiris breton tranĉitan flanke de la terlango, kaj 
tiel suben al la ebenaĵo, kaj pluen al Isenbuŝo. 

Al la elrigardantaj hobitoj ŝajnis, ke ilia tuta vojaĝo norden 
estis senfrukta. La ebenaĵo dekstre estis malklara kaj 
fumeca, kaj tie ili povis vidi nek bivakojn nek moviĝantajn 
soldatojn; sed tiu tuta regiono estis observata de la fortikaĵoj 
de Karaĥo Angren. 

— Ni alvenis sakvojon, Sam, — diris Frodo. — Se ni pluiros, ni 
nur atingos tiun orkan turon, sed la sola irota vojo estas tiu, 
kiu descendas de ĝi, krom se ni retroiros. Ni povas nek 
grimpi okcidenten, nekdescendi orienten. 

— Do necesas laŭiri la vojon, sinjoro Frodo, — diris Sam. — Ni 
devas sekvi ĝin kaj fidi nian bonŝancon, se bonŝanco 
ekzistas en Mordoro. Cedi nin utilas same kiel ĉirkaŭvagadi 
plu, aŭ provi retroiri. Nia nutraĵo ne sufiĉus. Ni devas 
alkuradi! 

— Bone, Sam, — diris Frodo. — Konduku min! Tiel longe kiel 
restas al vi espero. Foriĝis la mia. Sed kuri mi ne kapablas, 
Sam. Mi simple plandados malantaŭ vi. 



— Antaŭ komenci pluan plandadon, vi bezonas dormon kaj 
manĝaĵon, sinjoro Frodo. Venu preni da ili tiom, kiom vi 
povas akiri! 

Li donis al Frodo akvon kaj aldonan oblaton da vojpano, kaj 
el sia mantelo li faris kusenon por la kapo de sia mastro. 
Frodo estis tro laca por debati la aferon, kaj Sam ne sciigis al 
li, ke li glutis la lastan guton de ilia akvo kaj manĝis la 
panporcion de Sam kune kun la propra. Kiam Frodo jam 
dormis, Sam kliniĝis al li kaj aŭskultis lian spiradon kaj 
observis lian vizaĝon. Tiu estis faltita kaj malgrasa, kaj 
tamen dumdorme ĝi aspektis kontenta kaj sentima. 

— Nu, jen komenciĝas, mastro! — Sam murmuris al si. — Mi 
devos por kelka tempo lasi vin kaj fidi la bonŝancon. Akvon 
ni devos havi, aŭ ni ne sukcesos pluiri. 

Sam ŝteliris eksteren, kaj rapidante de ŝtono al ŝtono laŭ 
singardemo pli ol hobita, li subiris al la akvofluejo, kaj poste 
laŭiris ĝin kelkan tempon, dum ĝi supreniris norden, ĝis li 
venis al rokaj ŝtupoj, kie antaŭlonge sendube ĝia fonto 
suben impetis kiel akvofaleto. Ĉio nun ŝajnis seka kaj 
silenta; sed rifuzante malesperi Sam kliniĝis kaj aŭskultis, 
kaj ĝojigate ekaŭdis sonon de fluetado. Grimpinte kelkajn 
ŝtupojn supren li trovis etan rojon da malhela akvo, kiu eliris 
el la montoflanko kaj plenigis malgrandan flakon, el kiu ĝi 
denove verŝiĝis kaj poste malaperis sub la malfekundajn 
ŝtonojn. 

Sam gustumis la akvon, kaj ĝi ŝajnis sufiĉe bona. Poste li 
profunde trinkis, replenigis la botelon, kaj turniĝis por reiri. 
Tiumomente li ekvidis nigran figuron aŭ ombron moviĝanta 
inter la rokoj fore apud la kaŝejo de Frodo. Englutinte krion, 
li desaltis de la fonto kaj kuris, saltante de ŝtono al ŝtono. Tiu 
estis singardema kreaĵo, malfacile videbla, sed Sam 
malmulte dubis pri ĝi: li sopiris mankapti ĝian kolon. Sed tiu 



aŭdis lian proksimiĝon kaj kviete forglitis. Al Sam ŝajnis, ke li 
laste ekvidas tiun retrogvatanta trans la rando de la orienta 
krutegaĵo, antaŭ ol ĝi subenŝovis la kapon kaj malaperis. 

— Nu, la bonŝanco ne perfidis min, — murmuris Sam, — sed 
tio estis kriza momento! Ĉu ne sufiĉas havi orkojn pomile 
sen ke tiu fetora fiulo venu nazumante? Mi volus, ke li estu 
pafita! 

Li sidiĝis apud Frodo kaj ne vekis lin; sed li ne riskis mem 
endormiĝi. Finfine, kiam li sentis fermiĝi la okulojn kaj sciis, 
ke lia klopodo resti maldorma ne daŭros plu longe, li vekis 
Frodon milde. 

— Tiu Golumo denove proksimas, mi timas, sinjoro Frodo, 

— li diris. — Ĉiuokaze, se estis ne li, li ekzistas duope. Mi 
foriris portrovi iom da akvo kaj rimarkis lin ĉirkaŭnazumanta 
ĝuste kiam mi ekrevenis. Mi opinias, ke ne estas sendanĝere 
por ni dormi samtempe, kaj pardonpete, sed mi ne povos 
multe pli longe teni apertaj la palpebrojn. 

— Estu benata, Sam! — diris Frodo. — Kuŝiĝu kaj akceptu 
vian vicon! Sed mi prefere havus Golumon ol orkojn. Li 
ĉiuokaze ne perfidos nin al ili — kondiĉe ke li ne estu mem 
kaptita. 

— Sed li eble faros iom da rabado kaj murdo proprainiciate, 

— graŭlis Sam. — Tenu la okulojn malfermitaj, sinjoro Frodo! 
Jen botelo plena da akvo. Trinku profunde. Ni povos replenigi 
ĝin, kiam ni pluiros. — Dirinte tion Sam plonĝis en 
dormadon. 

La lumo denove ekvelkis, kiam li vekiĝis. Frodo sidis apogite 
al la malantaŭa roko, sed li endormiĝis. La botelo estis 
malplena. Estis neniu indiko pri Golumo. 



La Mordora mallumo revenis, kaj la gardofajroj sur la altaĵoj 
brulis akre kaj ruĝe, kiam la hobitoj ekiris denove al la plej 
danĝera stadio de sia vojaĝo. Ili iris unue al la fonteto, kaj 
poste grimpis singarde supren al la vojo ĉe tiu loko, kie ĝi 
turniĝis orienten al Isenbuŝo dudek mejlojn for. Gi ne estis 
vojo larĝa, kaj ĝi havis nek muron, nek parapeton ĉe la 
rando, kaj dum ĝi progresis, la apika krutaĵo ĉe ĝia rando pli 
kaj pli profundiĝis. La hobitoj povis aŭdi neniujn moviĝojn, 
kaj aŭskultinte dum iom da tempo, ili ekiris ordmarŝe 
orienten. 

Post ĉirkaŭ dek du mejloj ili haltis. lomete pli frue la vojo 
kurbiĝis certagrade norden, kaj tiu etendiĝo kiun iii trapasis, 
jam estis barita al la vido. Tio pruviĝis katastrofa. Ili ripozis 
kelkajn minutojn kaj poste pluiris; sed post nur kelkaj paŝoj 
ili subite en la nokta trankvilo aŭdis la sonon, kiun la tutan 
tempon ili sekrete antaŭtimis: la bruon de piedoj marŝantaj. 
Tio estis ankoraŭ iom malantaŭ ili, sed retrorigardante ili 
vidis la ekbrilon de torĉoj venantaj ĉirkaŭ la kurbiĝon malpli 
ol unu mejlon for, kaj tiuj moviĝis rapide: tro rapide, por ke 
Frodo eskapu fuĝante laŭ la vojo antaŭe. 

— Tion mi timis, Sam, — diris Frodo. — Mi fidis nian 
bonŝancon, kaj ĝi perfidis nin. Ni estas enŝlositaj. — Li 
rigardis agitite supren al la brovumanta muro, kie la 
vojkonstruintoj en pratempo krutigis la rokaĵon je multaj 
klaftoj super iliaj kapoj. Li kuris al la alia flanko kaj 
transrigardis la randon en malhelan mornoputon. 

— Ni estas finfine enŝlositaj! — li diris kaj sinkis teren sub la 
rokmuro kaj klinis sian kapon. 

— Ŝajnas tiel, — diris Sam. — Nu, eblas nur atendi la 
okazaĵon. — Kaj tion dirinte li sidiĝis apud Frodo sub la 
ombro de la klifo. 



Ne necesis longe atendi. La orkoj vojaĝis hastpaŝe. Tiuj en la 
avangardo portis torĉojn. Ili venis antaŭen, ruĝaj flamoj en la 
mallumo, rapide plifortiĝantaj. Nun ankaŭ Sam klinis la 
kapon, esperante, ke tiel kaŝiĝos lia vizaĝo, kiam la torĉoj 
atingos ilin; kaj li metis iliajn ŝildojn antaŭ la genuojn por 
kaŝi iliajn piedojn. 

“Se nur ili urĝos kaj lasos duopon da lacaj soldatoj en paco 
kaj pluiros”, — li pensis. 

Kaj ŝajnis, ke ili tion faros. La avangardaj orkoj venis 
saltpaŝe, anhelante, klinante siajn kapojn. Ili estis hordo de 
la specoj malgrandaj malvolonte pelataj al la milito de sia 
Malhela Mastro; interesis ilin nur kompletigo de la marŝado 
kaj evito de vipo. Apud ili, kurante tien-reen laŭ la linio, iris 
du el la grandaj sovaĝaj urukoj, klakigante vipojn kaj 
kriante. Spaliro post spaliro pasis, kaj la riveliga torĉlumo 
estis jam iom antaŭe. Sam retenis sian spiron. Jam pli ol 
duono de la trupo preterpasis. Tiam subite unu el la 
sklavpelantoj rimarkis la du figurojn apud la vojo. Li frapetis 
per vipo al ili kaj kriis: 

— Ha vi! Stariĝu! 

Ili ne respondis, kaj per krio li haltigis la trupon. 

— Ek al, limakoj! Ne estas tempo por sidado. — Li faris unu 
paŝon al ili, kaj eĉ en la malhelo li rekonis la insignojn sur 
iliaj ŝildoj. — Dizertantoj, ĉu? — li mordminacis. — Aŭ 
pripensas tion? Via tuta popolo devis esti en Uduno jam 
antaŭhieraŭ vespere. Tion vi scias. Stariĝu kaj enviciĝu, aŭ 
mi notos viajn numerojn kaj raportos pri vi. 

Ili barakte stariĝis, kaj ankoraŭ kliniĝante, lamante kiel 
piede lacaj soldatoj, ili treniĝis direkte al la spalirofino. 



— Ne, ne lastvice! — la sklavpelanto kriis. — Antaŭen je tri 
vicoj. Kaj restu tie, aŭ vi spertos, kiam mi revenos laŭ la 
linio! — Li igis sian longan vipvoston klaki super iliaj kapoj; 
poste per alia klako kaj krio li reirigis la trupon je rapida 
troto. 

Estis sufiĉe malfacile por kompatinda Sam, kiu estis laca; 
sed por Frodo tio estis turmento, kaj baldaŭ koŝmaro. Li 
kunpremis siajn dentojn kaj klopodis malebligi pensadon en 
sia menso, kaj li baraktis antaŭen. La fetoro de la ŝvitantaj 
orkoj ĉirkaŭ li estis sufoka, kaj li komencis anheli soifege. 
Daŭre ili pluiris, kaj li direktis sian tutan volpovon al spirado 
kaj movo de la kruroj; kaj tamen al kiu fia celo li penegas kaj 
suferas, li ne riskis pripensi. Elviciĝo nevidata ne espereblis. 
De tempo al tempo la orka pelanto revenis kaj mokis ilin. 

— Jen do! — li ridis, frapetante iliajn krurojn. — Kie vipo 
estas, volo estas, limakoj miaj. Ne falu! Mi havigus al vi 
belan freŝigilon nun, sed vi ricevos tiom da vipado kiom 
toleros viaj haŭtoj, kiam vi alvenos malfrue al via bivako. 
Bonefikos al vi. Ĉu vi ne scias, ke ni jam militas? 

Ili jam iris kelkajn mejlojn, kaj la vojo finfine direktiĝis suben 
laŭ longa deklivo al la ebenaĵo, kiam la forto de Frodo 
komencis elĉerpiĝi kaj lia volpovo ŝanceliĝis. Li skuiĝis kaj 
stumblis. Sam streĉe provis helpi kaj subteni lin, kvankam li 
sentis, ke li mem apenaŭ plu eltenos. Li sciis, ke la fino 
venos preskaŭ tuj: lia mastro svenos aŭ falos, kaj ĉio estos 
malkovrita, kaj iliaj teruraj penoj estos vanaj. “Mi ĉiuokaze 
finos pri tiu sklavpela ulaĉo”, — li pensis. 

Tiam ĝuste, kiam li elmetis sian manon al la tenilo de sia 
glavo, venis neatendita faciligo. Nun ili estis sur la ebenaĵo 
proksimiĝante al la enirejo de Uduno. lom antaŭ ĝi, antaŭ la 
pordo ĉe la pontekstremo, la vojo el la okcidento aliĝis al 
aliaj venantaj el la sudo kaj el Baraduro. Laŭ ĉiuj vojoj 



soldatoj moviĝis; ĉar la komandantoj de 1' okcidento marŝis 
antaŭen, kaj la Malhela Mastro ekspedis norden siajn 
trupojn, Do hazarde pluraj trupoj venis samtempe al la 
vojrenkontiĝo, en la mallumo ekster la lumo de la gardfajroj 
sur la muro. Tuj okazis multe da interpuŝiĝo kaj sakrado, 
dum ĉiu trupo klopodis veni la unua al la pordo kaj la fino de 
sia marŝado. Kvankam pelantoj kriis kaj vipadis, interbatiĝoj 
ekestis, kaj kelkaj glavoj estis elingigitaj. Trupo de 
pezarmitaj urukoj el Baraduro impetis en la Dartangan 
trupon kaj kaŭzis konfuzon. 

Kvankam li estis sensobtuzigita pro doloro kaj laceco, Sam 
vigliĝis, trafis rapide la eblecon, kaj ĵetis sin teren, 
subentrenante samtempe Frodon. Orkoj stumblis sur ili, 
mordminace kaj sakre. Malrapide per la manoj kaj genuoj la 
hobitoj forrampis el la konfuziĝo, ĝis fine ili nerimarkite 
transfalis la foran randon de la vojo. Tiu havis altan 
trotuarrandon per kiu trupestroj povis sin gvidi en nigra 
nokto aŭ nebulo, kaj ĝi estis amasigita je kelkaj futoj super 
la nivelo de la aperta tereno. 

Ili kuŝis senmove dum kelka tempo. Estis tro mallume por 
serĉi ŝirmejon, se entute tia estis trovebla; sed Sam opiniis, 
ke ili devus minimume pli malproksimiĝi de la ŝoseoj kaj de 
la torĉluma atingo. 

— Venu, sinjoro Frodo! — li flustris. — Unu plua rampo kaj 
poste vi povos kuŝi senmove. 

Per lasta senespera peno Frodo levis sin per la brakoj kaj 
baraktis pluen je eble dudek paŝoj. Tiam li falegis en 
malprofundan kavaĵon, kiu neatendite malfermiĝis antaŭ iii, 
kaj tie li kuŝis kvazaŭ mortinto. 



3 


La Monto de Sorto 

Sam metis sian ĉifitan orkan mantelon sub la kapon de sia 
mastro kaj kovris sin kaj lin per la griza robo de Lorieno; kaj 
kiam li faris tion, liaj pensoj direktiĝis al tiu bela lando kaj al 
la elfoj, kaj li esperis, ke la tolo, kiun ili teksis, eble havos 
iom da kapablo teni ilin kaŝitaj preterespere en tiu sovaĝejo 
de timo. Li aŭdis la interbatiĝon kaj kriojn formorti, kiam la 
trupoj trapasis al Isenbuŝo. Ŝajnis, ke dum la konfuzo kaj la 
intermiksiĝo de multaj trupoj diversspecaj ilia foresto ne 
rimarkiĝis, ĉiuokaze ne ĝis tiam. 

Sam sorbetis gluton da akvo, sed insistis, ke Frodo trinku, kaj 
kiam lia mastro refortiĝis iomete, li donis al li tutan oblaton 
da valorega vojpano kaj devigis lin manĝi ĝin. Poste, tro 
elĉerpitaj por sperti eĉ iom da timo, ili etendis sin kuŝe. Ili 
dormis iom en maltrankvilaj periodetoj; ĉar ilia ŝvito frostiĝis 
sur ili, kaj la malmolaj ŝtonoj mordis ilin, kaj ili 
frostotremetis. El la nordo tra la Nigra Pordego kaj Cirito 
Gorgor fluis flustre laŭ la tero maldensa malvarma aero. 

Matene venis denove lumo griza, ĉar en la altaj regionoj 
ankoraŭ blovis la okcidenta vento, sed sube sur la ŝtonoj 
malantaŭ la bariloj de la Nigra Lando la aero ŝajnis preskaŭ 
mortinta, malvarmega tamen sufoka. Sam supren rigardis el 
la kavo. La tero ĉie ĉirkaŭe estis morna, plata kaj grizbruna. 
Sur la proksimaj vojoj nenio nun moviĝis; sed Sam timis pri 
la vaĉaj okuloj sur la muro de Isenbuŝo, je ne pli ol 
mejlokono norde. Sud-oriente, malproksima kiel malhela 
elstara ombro, baŭmis la Monto. Fumoj verŝiĝis el ĝi, kaj 
dum tiuj kiuj leviĝis en la supran aeron forflosis orienten, 
grandaj ruliĝantaj nuboj descendis sur ĝiaj flankoj kaj 
disvastiĝis tra la lando. Kelkajn mejlojn nord-oriente la subaj 



montetoj de la Cindraj Montoj staris kiel sombraj grizaj 
fantomoj, malantaŭ kiuj leviĝis la nebulecaj nordaj altaĵoj 
kvazaŭ linio da fora nubo apenaŭ pli malhela ol la 
malaltiĝanta ĉielo. 

Sam provis diveni la distancojn kaj decidi kiun vojon ili 
devus sekvi. 

— Tio ŝajnas minimume kvindek mejloj, — li murmuris 
malfeliĉe, gapante al la minaca monto, — kaj tio daŭros 
tutan semajnon, ne unu tagon, pro la sanstato de sinjoro 
Frodo. 

Li skuis la kapon, kaj dum li analizis la aferon, kreskis en lia 
menso nova malhela penso. Neniam tre longe espero mortis 
en lia brava koro, kaj ĉiam ĝis nun li konservis iom da 
pensado pri la revena vojo. Sed la malagrabla vero trafis lin 
finfine: plej bonokaze ilia provianto subtenos ilin ĝis la celo; 
kaj post kompletigo de la tasko ili finiĝos, solaj, sendomaj, 
sennutraĵaj meze de terura dezerto. Reveno ne povos esti. 

“Do tio estis la tasko, kiun mi sentis farota, kiam mi 
komencis, — pensis Sam: — helpi sinjoron Frodo ĝis la lasta 
paŝo kaj poste morti kun li, ĉu? Nu, se tio estas la tasko, mi 
devas plenumi ĝin. Sed mi tre volonte volus vidi denove 
Apudakvon, kaj Rozinjon Kotono kaj ties fratojn, kaj la 
Avulon kaj Kalendulon kaj tiel plu. lal mi ne povas supozi, ke 
Gandalfo sendus sinjoron Frodo plenumi tiun ĉi komision, se 
ne ekzistus ajna espero pri lia iama reveno. Ĉio misiris, kiam 
li falis en Morio. Se nur tio ne okazus. Li estus ion farinta”. 

Sed ĝuste dum la espero mortis en Sam, aŭ ŝajnis morti, tio 
fariĝis nova forteco. La sendistinga hobita vizaĝo de Sam 
iĝis severa, preskaŭ minaca, dum la volpovo en li hardiĝis, 
kaj li sentis en ĉiuj membroj vibron, kvazaŭ li fariĝus ŝtona 



kaj ŝtala kreaĵo, kiun nek malespero nek lacego de senfinaj 
dezertaj mejloj kapablus subpremi. 

Kun nova sento de respondeco li revenigis sian rigardon al la 
proksima tero, studante la postan moviĝon. Dum la lumo 
iom plifortiĝis, li vidis surprizate, ke tio, kio ŝajnis defore 
larĝaj kaj sendistingaj platejoj, estasfakte tute rompitaj kaj 
malordigitaj. Efektive, la tuta supraĵo de la Gorgorotaj 
ebenaĵoj estis tramarkita pertruegoj, kvazaŭ, dum ĝi 
ankoraŭ estis dezerto da mola koto, ĝin trafis pluvego da 
sagoj kaj enormaj ĵetŝtonoj. La plej grandaj el tiuj truegoj 
estis randitaj per krestoj el rompitaj rokaĵoj, kaj larĝaj 
fendaĵoj etendiĝis de ili ĉiudirekten. Gi estis tereno, sur kiu 
estus eble rampi de kaŝejo al kaŝejo, nevidate de ĉiuj okuloj 
krom la plej atentaj: eble almenaŭ por iu kiu estisforta kaj al 
kiu ne necesis hasto. Por la malsataj kaj la elĉerpitaj, kiuj 
devis iri longe antaŭ ol forvelkus la vivo, ĝi aspektis fie. 

Pripensante ĉion ĉi, Sam reiris al sia mastro. Ne necesis veki 
lin. Frodo kuŝis surdorse kun la malfermitaj okuloj, gapante 
al la nuboplena ĉielo. 

— Nu, sinjoro Frodo, — diris Sam, — mi iom ĉirkaŭrigardis kaj 
pensadis iom. Nenio troviĝas sur la vojoj, kaj prefere ni 
foriru, dum tio eblas. Ĉu vi kapablas tion? 

— Mi kapablas, — diris Frodo. — Mi devas. 

Ankoraŭ unufoje ili ekiris, rampante de kavo al kavo, 
saltante malantaŭ la malmulto da ŝirmaĵo, kiun ili trovis, sed 
moviĝante ĉiam oblikve al la subo de la norda montaro. Sed 
kie ili iris, la plej orienta el la vojoj akompanis ilin, ĝis ĝi 
deviis premiĝante al la orloj de la montaro, foren al muro da 
nigra ombro tre antaŭe. Nek homoj nek orkoj nun moviĝis 
laŭ ĝiaj plataj grizaj etendiĝoj; ĉar la Malhela Mastrojam 
kompletigis movadon de siaj armeoj, kaj eĉ en la sekureco 



de la propra regno li celis la sekretecon de la nokto, timante 
la ventojn de la mondo, kiu turniĝis kontraŭ lin 
flankenŝirante liajn vualojn, kaj ĝenate de informoj pri 
kuraĝaj spionoj trapasintaj liajn barilojn. 

La hobitoj progresisjam kelkajn lacigajn mejlojn, kiam ili 
haltis. Frodo ŝajnis preskaŭ elĉerpita. Sam konstatis, ke li ne 
povos multe pli progresi tiumaniere, rampante, kliniĝante, 
jen elektante dubindan vojon tre malrapide, jen stumblokore 
hastante. 

— Ni reiru al la vojo, dum lumo restos, sinjoro Frodo, — li 
diris. — Denove fidu la bonŝancon! Gi preskaŭ perfidis nin 
lastfoje, sed ne tute. Sendevia rapidado dum kelkaj pliaj 
mejloj, kaj poste ripozo. 

Li riskis multe pli ol li sciis; sed Frodo estis tro okupata pri sia 
ŝarĝo kaj pri sia mensa luktado por debati, kaj preskaŭ tro 
senespera por zorgi. Ili grimpis sur la ŝoseon kaj plandis 
antaŭen laŭ la malmola kruela vojo, kiu kondukis al la 
Malhela Turego mem. Sed ilia bonŝanco eltenis, kaj dum la 
resto de tiu tago ili renkontis nenion vivan aŭ moviĝantan; 
kaj kiam noktiĝis, ili malaperis en la mallumon de Mordoro. 

La tuta lando nun kovadis kvazaŭ pro la proksimiĝo de 
granda ŝtormo; ĉar la Komandantoj el la Okcidento jam pasis 
la Krucvojon kaj kreis flamojn sur la mortigaj kampoj de 
Imlado Morgul. 

Tiel daŭris la senespera vojaĝo, dum la Ringo iris suden, kaj 
la standardoj de la reĝoj rajdis norden. Al la hobitoj ĉiu tago, 
ĉiu mejlo, pli malagrablis ol la antaŭa, dum ilia forto 
malpliiĝis kaj la lando iĝis pli fia. Ili renkontis neniujn 
malamikojn tage. Nokte kelkfoje, dum ili kaŭris aŭ 
maltrankvile dormis en iu apudvoja kaŝejo, ili aŭdis kriojn, 
bruon de multaj piedoj aŭ rapidan trapason de kruele pelata 
rajdbesto. Sed multe pli malbona ol ĉiuj tiuj danĝeroj estis la 



ĉiam proksimiĝanta minaco, kiu premis ilin dum la irado: la 
terura minaco de la Potenco, kiu atendis, kovante en 
profunda pensado kaj sendorma malico malantaŭ la malhela 
vualo ĉirkaŭ ĝia Trono. Ĉiam pli proksimen ĝi venis, pli nigre 
baŭmante, kiel la venonta noktomuro ĉe la lasta fino de la 
mondo. 

Venis finfine noktiĝo terura; kaj ĝuste kiam la Komandantoj 
el la Okcidento proksimiĝis al la fino de la loĝataj landoj, la 
du vagantoj alvenis horon de kompleta senespero. Kvar 
tagoj jam pasis, de kiam ili eskapis de la orkoj, sed la tempo 
kuŝis malantaŭe, kvazaŭ daŭre nigriĝanta sonĝo. Dum la 
tuto de tiu ĉi lasta tago Frodo nenion parolis, sed marŝis 
duonklinite, ofte stumblante, kvazaŭ liaj okuloj ne plu vidus 
la vojon antaŭ liaj piedoj. Sam konjektis, ke el ĉiuj iliaj 
doloroj la plej malbonan suferis li, la kreskantan pezon de la 
Ringo, ŝarĝon al la korpo kaj turmenton en la menso. 
Malkviete Sam notis, kiel la maldekstra mano de lia mastro 
ofte leviĝis kvazaŭ por malhelpi baton aŭ por ŝirmi liajn 
retiriĝemajn okulojn kontraŭ iu terura Okulo, kiu klopodis 
enrigardi ilin. Kaj kelkfoje lia dekstra mano ŝteliris al la 
brusto, kroĉante, kaj poste malrapide, kiam la volo rehavis 
mastrecon, ĝi estis reprenita. 

Nun kiam revenis la nokta nigro, Frodo sidis kun la kapo 
intersiaj genuoj kaj la brakoj lace pendantaj ĝis la tero, kie 
kuŝis liaj manoj feble tikantaj. Sam rigardis lin, ĝis la nokto 
kovris ilin ambaŭ kaj kaŝis ilin unu de la alia. Li ne plu trovis 
vortojn direblajn, kaj li sin turnis al la propraj malhelaj 
pensoj. Kiom koncernis lin, kvankam lacan kaj sub ombro de 
timo, al li restis ankoraŭ iom da forto. La lembaso havis 
karakterizon, sen kiu ili antaŭ longe estus kuŝiĝintaj por 
morti. Deziron ĝi ne kontentigis, kaj kelkfoje la menso de 
Sam pleniĝis je memoroj pri manĝaĵoj kaj je sopiro al simplaj 
pano kaj viando. Kaj tamen tiu vojpano de la elfoj havis 
potencon, kiu plifortiĝis, kiam vojaĝantoj dependis sole de 



ĝi sen miksiĝo kun aliaj manĝaĵoj. Gi nutris la volon, kaj ĝi 
havigis forton porelteni kaj porestri tendenojn kaj 
membrojn netakseble laŭ homa mezuro. Sed nun nova 
decido necesis. Ili ne plu povis laŭiri tiun ĉi vojon; ĉarĝi 
pluiros orienten en la Ombregon, sed la Monto jam baŭmis 
dekstre, preskaŭ rekte sude, kaj ili devos turniĝi al ĝi. Tamen 
daŭre antaŭ ĝi etendiĝis larĝa regiono de fuma, senkreskaĵa, 
cindrokovrita tero. 

— Akvon, akvon! — murmuris Sam. 

Li jam limigis sin, kaj en lia sekega buŝo lia lango ŝajnis dika 
kaj ŝvelinta; sed malgraŭ lia tuta zorgado restis al ili nun tre 
malmulto, eble duono da lia botelo, kaj eble kelkajn tagojn 
ankoraŭ ili devos pluiri. Jam delonge la tuto estus fortrinkita, 
se ili ne riskus laŭiri la orkan vojon. Ĉar je longaj interspacoj 
sur tiu ŝoseo cisternoj estis konstruitaj por uzado de armeoj 
urĝe senditaj tra la senakvaj regionoj. En unu el ili Sam 
trovis iom da postrestanta akvo malfreŝa, kotigita de la 
orkoj, sed tamen ankoraŭ taŭga en ilia malespera situacio. 
Tamen tio okazis antaŭ unu tago. Ne estis espero pri pli. 

Finfine lacigita de siaj zorgoj Sam ekdormetis, rezigninte pri 
la morgaŭo ĝis ties alveno; li povis fari nenion pli. Sonĝo kaj 
vekiĝo intermiksiĝis malserene. Li vidis lumojn kiel ĝojaĉajn 
okulojn, kaj malhelajn rampajn formojn, kaj li aŭdis bruojn 
kvazaŭ de sovaĝbestoj aŭ terurajn kriojn de torturatoj; kaj li 
saltleviĝis por konstati la mondon tute malluma kaj ĉirkaŭe 
nur malplenan nigrecon. Nur unufoje, dum li staris sovaĝe 
ĉirkaŭgapante, ŝajnis al li, kvankam li jam estis maldorma, 
ke li povis plu vidi palajn lumojn okulsimilajn; sed baldaŭ 
tiuj estingiĝis kaj malaperis. 

La malaminda nokto pasis malrapide kaj nevolonte. La 
taglumo kiu sekvis estis malbrila; ĉar ĉi tie pro la proksimiĝo 
de la Monto la aero ĉiam nebulecis, dum el la Malhela Turego 



rampis la ombrovualoj, kiujn Saŭrono teksis ĉirkaŭ sin. Frodo 
estis senmove kuŝanta surdorse. Sam staris apud li, malema 
paroli, kaj tamen scianta, ke nun la parolo estis lia; li devas 
funkciigi la mastran volon por plua klopodo. Finfine, 
kliniĝante kaj karesante la frunton de Frodo, li diris en ties 
orelon: 

— Vekiĝu, mastro! La tempo rekomenci. 

Kvazaŭ vigligite de subita sonoro, Frodo leviĝis rapide, kaj 
staris rigardante suden; sed kiam liaj okuloj vidis la Monton 
kaj la dezerton, li denove retiriĝis. 

— Mi ne kapablas, Sam, — li diris. — Gi estas tia pezego 
portenda, tia pezego. 

Sam sciis antaŭ paroli, ke estos vane, kaj tiaj vortoj eble pli 
misefikos ol bonfaros, sed pro kompato li ne povis silenti. 

— Do, permesu, ke portu ĝin iomete mi, mastro, — li diris. 

— Vi scias, ke mi tion farus, kaj feliĉe tiel longe kiel mi havus 
forton. 

Sovaĝa lumo aperis en la okuloj de Frodo. 

— Staru for! Ne tuŝu min! — li kriis. — Gi estas mia, mi diras. 
Foriru! — Lia mano vagis al la glavtenilo. Sed poste lia voĉo 
rapide ŝanĝiĝis kaj li diris triste: — Ne, ne, Sam. Sed vi 
devas kompreni. Gi estas mia ŝarĝo, kaj neniu alia povas 
porti ĝin. Estas jam tro malfrue, kara Sam. Vi ne povos plu 
helpi min tiumaniere. Mi estas jam preskaŭ sub ĝia potenco. 
Mi ne povas rezigni pri ĝi, kaj se vi provus preni ĝin, mi 
freneziĝus. 

— Mi komprenas, — Sam kapjesis. — Sed mi pripensis, 
sinjoro Frodo, ke ekzistas aliaj aferoj, sen kiuj ni ne suferus. 
Kial ne malpezigi iom la ŝarĝon? Ni iru nun tien tiel 



sendevie, kiel ni povos. — Li indikis la Monton. — Ne valoras 
kunpreni ion, kion ni certe ne bezonos. 

Frodo denove rigardis al la Monto. 

— Ne, — li diris, — ne multon ni bezonos surtiu vojo. Kaj ĉe 
la fino nenion. 

Levinte sian orkan ŝildon li forĵetis ĝin kaj poste sian kaskon. 
Demetinte la grizan mantelon li malligis la pezan zonon kaj 
lasis ĝin fali al la tero, kaj kun ĝi la eningan glavon. La 
ĉifonojn de la nigra mantelo li forŝiris kaj disĵetis. 

— Jen, mi ne plu estu orko, — li kriis, — kaj neniun armilon 
mi portos, ĉu bonan ĉu misan. Oni kaptu min, se tiel estos! 

Sam faris same kaj flankenmetis sian orkan ekipaĵon, kaj li 
eligis ĉiujn aĵojn el sia tornistro. lal ĉiu el ili iĝis al li kara, se 
nur pro tio, ke li portis ilin tiom pene tiom longe. Plej 
malfacile estis formeti lian kuirilaron. Larmoj aperis en liaj 
okuloj pro la penso pri forĵeto. 

— Ĉu vi memoras tiun pecon da kuniklo, sinjoro Frodo? Kaj 
nian lokon sub la varma teramaso en la lando de 
komandanto Faramiro, dum la tago, kiam mi vidis olifonton? 

— Ne, bedaŭrinde ne, Sam, — diris Frodo. — Almenaŭ, mi 
scias, ke okazis tiaj aferoj, sed mi ne povas vidi ilin. Neniu 
gusto manĝaĵa, sento pri akvo, bruo de vento, memoro pri 
arbo aŭ herbo aŭ floro, imago pri luno aŭ stelo restas al mi. 
Mi estas nuda en la mallumo, Sam, kaj neniu vualo estas 
inter mi kaj la rado de fajro. Mi komencas vidi tiun per miaj 
vekiĝantaj okuloj, kaj ĉio alia forvelkas. 


Sam aliris kaj kisis lian manon. 



— Do ju pli baldaŭ ni liberiĝos de ĝi, des pli baldaŭ ni 
ripozos, — li diris heziteme, trovinte neniujn preferindajn 
vortojn por diri. — Parolado nenion riparos, — li murmuris al 
si, dum li kunmetis ĉion, kion li elektis forĵeti. Li ne volis lasi 
ilin kuŝantaj malkaŝe en la sovaĝejo videblaj de ajnaj okuloj. 

— Fetorulo akiris tiun orkan ĉemizon, ŝajne, kaj li ne aldonu 
al tio glavon. Liaj manoj sufiĉe misfaras kiam malplenaj. Kaj 
li ne okupiĝu pri miaj kuiriloj! 

Dirinte tion, li forportis la tutan ekipaĵon al unu el la gapaj 
fendaĵoj, kiuj trastrekis la regionon, kaj enĵetis ilin. La 
klakado de liaj amataj kuiriloj, falantaj en la mallumon, 
similis al lia koro mortsonoron. Li revenis al Frodo, kaj tiam el 
la elfa ŝnuro li tranĉis mallongan pecon porzoni sian 
mastron kaj ligi la grizan mantelon firme ĉirkaŭ ties talion. 

La ceteron li zorge volvis kaj remetis en sian tornistron. Krom 
tiu li retenis nur la restaĵon de ilia vojpano, akvobotelon, kaj 
Pikilon plu pendantan ĉe lia zono, kaj la flakoneton de 
Galadriela forkaŝitan en poŝo de sia tuniko proksime al sia 
brusto, kaj la skatoleton, kiun ŝi donis al li por li mem. 

Nun finfine ili turnis siajn vizaĝojn al la Monto kaj ekiris, ne 
plu pensante pri kaŝiĝo, celante sian lacecon kaj 
malfortiĝantajn volojn nur al la tasko iri antaŭen. En la 
malhelo de ĝia morna tago, malmultaj kreitoj eĉ en tiu lando 
atentema povus ekvidi ilin, krom de tre proksime. El ĉiuj 
sklavoj de la Malhela Mastro, nur la nazguloj povus averti lin 
pri la danĝero, kiu rampis eta sed netimigebla en la kernon 
mem de lia gardata regno. Sed la nazguloj kaj ties nigraj 
flugiloj estis for pro alia komisio: ili estis kuniĝintaj en foro, 
sekvante la marŝadon de la Komandantoj el la Okcidento, 
kaj tien la pensado de la Malhela Turego estis turnita. 

Tiutage ŝajnis al Sam, ke lia mastro trovis ian novan forton, 
pli ol povus klarigi la malgranda malpeziĝo de la ŝarĝo, kiun 
li devis porti. En la komenco ili iris pli foren kaj pli rapide, ol 



ili anticipe esperis. La tereno estis malglata kaj malfavora, 
kaj tamen ili multe progresis, kaj ĉiam la Monto proksimiĝis. 
Sed dum la tago pasis, kaj nurtro baldaŭ la malhela lumo 
ekforvelkis, Frodo denove kliniĝis kaj ŝanceliĝis, kvazaŭ la 
renovigita peno disipis lian restantan forton. 

Ĉe ilia lasta halto li sinkis teren kaj diris: 

— Mi soifas, Sam, — kaj ne plu parolis. 

Sam donis al li buŝplenon da akvo; restis nur ankoraŭ unu 
buŝpleno. Li mem detenis sin; kaj kiam la nokto de Mordoro 
denove enfermis ilin, tra ĉiuj liaj pensoj venis memoro pri 
akvo; kaj ĉiu rojo aŭ rivereto aŭ fonto iam ajn de li viditaj, 
sub verdaj salikombroj aŭ briletantaj en la suno, dancis kaj 
ondetis turmente al li malantaŭ la blindo de liaj okuloj. Li 
sentis la malvarmetan koton sur la piedfingroj, dum li vadis 
en la lageto ĉe Apudakvo kun Goja Kotono kaj Tomĉjo kaj 
Nibĉjo kaj ilia fratino Rozinjo. 

— Sed tio estis antaŭ jaroj, — li suspiris, — kaj tre 
malproksime. La vojo returnen, se tia ekzistas, preterpasas la 
Monton. 

Li ne povis dormi kaj li interne debatis kun si. 

— Nu vidu, ni faris pli bone ol vi esperis, — li diris bravule. — 

Bona komenco ĉiuokaze. Mi kalkulas, ke ni trairis duonon de 
la distanco antaŭ ol halti. Ankoraŭ unu tago sufiĉos. Kaj tiam 
li paŭzis. 

— Ne estu stultulo, Sam Vato, — venis responde lia propra 
voĉo. 

— Li ne trairos simile ankoraŭ unu tagon, se li entute 
moviĝos. Kaj vi ne povos same daŭrigi, donante al li la tutan 



akvon kaj plejparton el la manĝaĵo. 

— Mi tamen povos daŭrigi sufiĉe longe, kaj tion mi faros. 

— Kien? 


— Al la Monto, kompreneble. 

— Sed kio poste, Sam Vato, kio poste? Kiam vi alvenos tien, 
kion vi faros? Li ne kapablos mem fari ion. 

Konsternite Sam konstatis, ke li ne scias respondon al tio. Li 
tute ne havis klaran koncepton. Frodo ne multe parolis al li 
pri sia komisio, kaj Sam nursciis malprecize, ke la Ringo 
estas iel enmetota en la fajron. 

— La Fendaĵoj de I' Destino, — li murmuris, kiam la malnova 
nomo leviĝis en lian menson. — Nu, se la mastro scias, kie 
trovi ilin, mi nenscias. 

— Jen vi havas! — venis la respondo. — Ĉio tute senutilas. Li 
mem diris tion. La stultulo estas vi, kiu daŭre esperas kaj 
penadas. Vi povus kuŝiĝi kaj endormiĝi kune jam antaŭ 
tagoj, se vi ne estus tiom obstina. Sed vi mortos ĉiuokaze 
same, aŭ pli malbone. Egale vi povas kuŝiĝi nun kaj rezigni. 
Vi neniam atingos la supron ĉiuokaze. 

— Mi atingos ĝin, eĉ se mi lasos malantaŭe ĉion krom miaj 
ostoj, — diris Sam. — Kaj mi portos sinjoron Frodo supren, eĉ 
se tio rompos mian dorson kaj mian koron. Do ĉesigu la 
diskutadon! 

Sam sentis skuiĝon de la tero sube, kaj li aŭdis aŭ sentis 
profundan foran bruon kvazaŭ de tondro enkarcerigita sub 
la tero. Mallonga ruĝa flamo ekflagris sub la nuboj kaj 
formortis. La Monto dormis tro maltrankvile. 



La lasta stadio de ilia vojaĝo al Orodruino venis, kaj ĝi estis 
turmento pli severa, ol Sam iam ajn pensis toleri. Li estis 
doloranta, kaj tiel soifega, ke li ne plu povis gluti eĉ 
buŝplenon da manĝaĵo. La mallumo daŭris, ne nur pro la 
fumoj de la Monto: ŝajnis, ke ŝtormo proksimiĝas, kaj fore en 
la sud-oriento vidiĝis ekbrilo de fulmoj sub la nigra ĉielo. Plej 
malbone, la aero plenplenis je fetoroj; spirado estis doloriga 
kaj malfacila, kaj kapturniĝo trafis ilin, tiel, ke ili ŝanceliĝis 
kaj ofte falis. Kaj tamen iliaj volfortoj ne konsentis cedi, kaj 
ili baraktis antaŭen. 

La Monto rampis ĉiam pli proksimen, ĝis, se ili levis la pezajn 
kapojn, ĝi plenigis la tutan vidkampon, baŭmante enorme 
antaŭ ili: grandega amaso da cindroj kaj skorio kaj bruligitaj 
ŝtonoj, el kiuj krutflanka konuso leviĝis en la nubojn. Antaŭ 
ol finiĝis la taglonga krepusko kaj revenis nokto vera, ili 
rampis kaj stumblis ĝis ties subo mem. 

Kun ĝemspiro Frodo ĵetis sin teren. Sam sidiĝis apud li. 
Surprizite li sentis sin laca, tamen pli malpeza, kaj lia kapo 
ŝajnis denove klara. Neniuj pliaj diskutoj perturbis lian 
menson. Li konis ĉiujn argumentojn pri malespero kaj rifuzis 
aŭskulti ilin. Lia volo estis determinita, kaj nur morto rompus 
ĝin. Li sentis ne plu deziron aŭ bezonon dormi, sed prefere 
atentemon. Li sciis, ke ĉiuj hazardoj kaj danĝeroj jam 
kuniĝas al pinto: la posta tago estos tago destina, la tago de 
fina strebo aŭ katastrofo, la lasta spirego. 

Sed kiam ĝi venos? La nokto ŝajnis senfina kaj ekstertempa; 
minuto post minuto falis morta, kaj adiciis al neniu pasa 
horo, alportante neniun ŝanĝiĝon. Sam komencis scivoli, ĉu 
dua mallumo jam komenciĝis kaj neniu tago iam reaperos. 
Finfine li palpserĉis la manon de Frodo. Tiu estis malvarma 
kaj tremetanta. Lia mastro frostotremis. 



— Mi ja ne devis postlasi mian lankovrilon, — murmuris Sam; 
kaj kuŝiĝinte li provis konsoli Frodon persiaj brakoj kaj 
korpo. Tiam dormo okupis lin, kaj la malhela lumo de ilia 
lasta serĉtago trovis ilin flank-apud-flankaj. La vento 
malfortiĝis dum la antaŭa tago deviante el la okcidento, kaj 
nun ĝi venis el la nordo kaj ekplifortiĝis; kaj malrapide la 
lumo de la nevidata suno filtriĝis suben en la ombrojn, kie 
kuŝis la hobitoj. 

— Jam temp' esta! Jam ek al la lasta peno! — diris Sam, 
barakte stariĝante. Li klinis sin al Frodo, vekante lin delikate. 
Frodo ĝemis; sed per granda vola klopodo li stariĝis 
ŝanceliĝe kaj poste falis denove surgenuen. Li levis malfacile 
siajn okulojn al la malbelaj deklivoj de la Monto de Sorto 
turantaj super li, kaj poste ekgrimpis kompatoveke antaŭen 
per la manoj. 

Sam rigardis lin kaj ploris en sia koro, sed venis neniuj 
larmoj al liaj sekaj kaj brulsentaj okuloj. 

— Mi diris, ke mi portos lin eĉ se tio rompos mian dorson, 

— li murmuris, — kaj tion mi ja faros! 

— Venu, sinjoro Frodo! — li kriis. — Mi ne povas porti ĝin 
anstataŭ vi, sed mi povas porti vin kaj samtempe ĝin. Do 
stariĝu! Venu, sinjoro Frodo kara! Sam rajdigos vin. Nur diru 
al li, kien iri, kaj li iros. 

Dum Frodo kroĉiĝis al lia dorso kun la brakoj malstrikte 
ĉirkaŭ lia kolo kaj la kruroj firme tenitaj sub liaj brakoj, Sam 
ŝancele stariĝis; kaj mirigite trovis la ŝarĝon malpeza. Li 
antaŭtimis, ke li apenaŭ sufiĉe fortos por levi sian mastron, 
kaj krom tio li atendis dividi la teruran stumbligan pezon de 
la malbenita Ringo. Sed tiel ne estis. Ĉu pro tio, ke Frodo 
estis tiel trivita per siaj longaj doloroj, tranĉila vundo, 
venena pikiĝo, kaj malĝojo, timo kaj senhejma vagado, aŭ 



pro tio, ke al li estis donita iu donaco de lasta forto, Sam 
levis Frodon ne pli malfacile ol se li portus iun hobitan 
infanon surdorse dum ludado sur razenoj aŭ grenkampoj en 
la Provinco. Li faris profundan spiron kaj ekiris. 

Ili alvenis la subon de la Monto ĉe ties norda flanko, kaj 
iomete okcidente; tie ĝiaj longaj grizaj deklivoj, kvankam 
rompitaj, ne estis krutaj. Frodo ne parolis, kaj tial Sam 
klopodis antaŭen laŭ sia kapablo, sen alia gvidado ol la 
obstino grimpi laŭeble plej alten antaŭ ol lia forto elĉerpiĝos 
kaj lia volo cedos. Antaŭen li penis, supren kaj pli supren, 
turniĝante tien kaj tien por malpliigi la deklivon, ofte 
stumblante antaŭen, kaj fine rampante kiel heliko kun peza 
ŝarĝo sur la dorso. Kiam lia volo ne povis peli lin pluen, kaj 
liaj membroj rezignis, li haltis kaj milde kuŝigis sian mastron. 

Frodo malfermis siajn okulojn kaj profunde enspiris. Estis pli 
facile spiri ĉi tie super la fetoroj, kiuj volviĝis kaj drivis tie 
sube. 

— Dankon, Sam, — li diris per rompita flustro. — Kiom longas 
la vojo ankoraŭ? 

— Mi ne scias, — diris Sam, — ĉar mi ne scias, kien ni iras. 

Li retrorigardis, kaj poste li rigardis supren; mirigis lin, kiom 
distance lia lasta klopodo trairigis lin. La Monto, starante 
minaca kaj izolita, aspektis pli alta ol ĝi efektive estis. Sam 
vidis nun, ke ĝi estas malpli impona ol la altaj trapasejoj de 
Efelo Duad, kiujn li kaj Frodo pli frue grimpis. La konfuzitaj 
kaj rompitaj ŝultroj de ĝia granda fundamento leviĝis eble tri 
mil futojn super la ebenaĵo, kaj super ili duone pli alten 
baŭmis ĝia alta centra konuso, kiel vasta lupolsekigejo aŭ 
kameno ĉapelita per zigzaga kratero. Sed Sam estis jam pli 
ol duonvoje supre sur la fundamento, kaj la ebenaĵo de 
Gorgoroto estis malklara sub li, volvita en fumo kaj ombro. 



Rigardante supren li eligus krion, se tion permesus al li la 
sekega gorĝo; ĉar inter la malebenaj ĝiboj kaj ŝultroj super 
li, li klare vidis padon aŭ vojon. Tiu leviĝis kvazaŭ suprenira 
zono el la okcidento kaj serpentece ĉirkaŭumis la Monton, 
ĝis antaŭ ol forpasi el la vidkampo ĝi atingis la subon de la 
konuso ĉe ties orienta flanko. 

Sam ne povis vidi la irejon tuj super li, kie ĝi plej malaltis, 
ĉar kruta deklivo supreniĝis de lia starloko; sed li konjektis, 
ke se ili povus barakti iomete pli supren, ili trafus tiun 
padon. Ekbrilo de espero revenis al li. Eble ili tamen venkos 
la Monton. 

— Nu, estas kvazaŭ oni intence metis la vojon ĉi tie! — li 
diris al si. — Se ĝi ne estus tie, mi devus deklari min venkita 
ĉe la fino. 

La pado ne estis metita por la celoj de Sam. Li tion ne sciis, 
sed li rigardis la Saŭronan Vojon de Baraduro al Samato 
Naŭr, la Ĉambroj de Fajro. Tra la enorma okcidenta pordo de 
la Malhela Turego ĝi transiris profundan abismon per granda 
ponto el fero, kaj poste pasinte sur la ebenaĵon ĝi pluiris tra 
leŭgo inter du fumantaj fendegaĵoj, kaj tiel atingis longan 
deklivan vojon, kiu kondukis supren al la orienta flanko de la 
Monto. De tie, serpentumante kaj ĉirkaŭante ĝian tutan 
larĝan mezuron de la sudo al la nordo, ĝi grimpis fine, alte 
sur la supra konuso, sed ankoraŭ malproksime de la 
fetoranta kresto, al malhela enirejo, kiu retrorigardis 
orienten rekte al la Fenestro de la Okulo en la ombrumita 
fortikaĵo de Saŭrono. Ofte barita aŭ detruita per la tumultoj 
de la Montaj fornoj, ĉiam tiu pado estis riparata kaj 
reliberigata per la laboro de sennombraj orkoj. 

Sam profunde enspiris. Ekzistis pado, sed kiel li supreniros la 
deklivon al ĝi, li ne sciis. Unue li devos ripozigi sian doloran 
dorson. Li kuŝis plate apud Frodo dum kelka tempo. Neniu el 



ambaŭ parolis. Malrapide la lumo plifortiĝis. Subite sento de 
urĝeco, kiun li ne komprenis, venis al Sam. Estis preskaŭ, 
kvazaŭ li estus vokita: “Nun, nun, aŭ estos tro malfrue!” Li 
pretigis sin kaj stariĝis. Ŝajnis, ke ankaŭ Frodo sentis la 
alvokon. Li baraktis surgenuen. 

— Mi rampos, Sam, — li anhelis. 

Do futon post futo, kvazaŭ grizaj insektetoj, ili rampissupren 
sur la deklivo. Ili atingis la padon kaj trovis, ke ĝi estas larĝa, 
pavimita per rompitaj ŝtonruboj kaj pistitaj cindroj. Frodo 
grimpis sur ĝin, kaj poste, kvazaŭ motivita de iu devigo, li 
turniĝis malrapide porfronti al la oriento. Fore pendis la 
ombroj de Saŭrono; sed ŝiritaj de iu ekblovo de vento el la 
mondo, aŭ eble movitaj de iu granda interna malkvieto, la 
nubmantelo kirliĝis kaj por momento tiriĝis flanken, kaj tiam 
li vidis, leviĝantajn nigre, pli nigre kaj pli malhele ol la vastaj 
ombroj inter kiuj ĝi staris, la kruelajn pinaklojn kaj feran 
kreston de la plej supera turo de Baraduro. Nur dum 
momento ĝi vidiĝis, sed kvazaŭ tra iu fenestrego 
nemezureble alta pikiĝis norden ruĝa flamo, la flagro de la 
trapika Okulo. Poste la ombroj ferliĝis denove, kaj la terura 
vidaĵo malaperis. La Okulo ne estis turnita al ili: ĝi rigardis 
norden, kie la Komandantoj el la Okcidento staris defie, kaj 
tien turniĝis nun ĝia tuta malico, kiam la Potenco moviĝis 
por efektivigi sian mortigan baton; sed Frodo protiu terura 
ekvido falis kvazaŭ mortvundito. Lia mano serĉis la ĉenon 
ĉirkaŭ la kolo. 

Sam genuiĝis apud li. Mallaŭte, preskaŭ neaŭdeble, li 
aŭskultis la flustron de Frodo: 

— Helpu min, Sam! Helpu min, Sam! Tenu mian manon! Mi 
ne povas malhelpi ĝin. 



Sam prenis la manojn de sia mastro kaj kunmetis ilin polm- 
al-polme, kaj kisis ilin; kaj poste li tenis ilin kompateme inter 
la siaj. Subite venis al li la penso: “Li rimarkis nin! Estas 
finite, aŭ baldaŭ estos. Jen, Sam Vato, jen estas la fina fino”. 

Denove li levis Frodon kaj subentiris liajn manojn sur la 
propran bruston, lasante pendi la mastrajn krurojn. Poste li 
klinis la kapon kaj penis plu laŭ la suprenira vojo. La vojo ne 
estis tiel facila kiel unuavide ŝajnis. Bonŝance la fajroj, kiuj 
elverŝiĝis dum la grandaj perturbiĝoj, kiam Sam staris sur 
Cirito Ungol, subenfluis plejparte sur la suda kaj okcidenta 
deklivoj, kaj la ĉi-flanka vojo ne estis barita. Tamen ĝi estis 
multloke diseriĝinta aŭ ĝin transis gapaj ŝiraĵoj. Rampinte 
orienten dum kelka tempo, ĝi retrokurbiĝis akrangule kaj 
kelktempe celis okcidenten. Tie ĉe la kurbiĝo ĝi estis 
profunde tranĉita tra amaso da malnovaj veterumitaj ŝtonoj, 
antaŭlonge vomitaj el la fornoj de la Monto. Anhelante pro 
sia ŝarĝo, Sam ĉirkaŭiris la kurbon; kaj ĝuste kiam li tion 
faris, li okulangule ekvidis ion falantan de sur la ŝtonamaso, 
kvazaŭ peceto de nigra ŝtono defalis, dum li pasis. 

Subite pezaĵo frapis lin, kaj li falegis antaŭen, ŝirante la 
dorsojn de la manoj, kiuj plu tenis tiujn de lia mastro. Kaj li 
eksciis, kio okazis, ĉar kuŝante li aŭdis super si voĉon 
malamatan. 

— Missa masstro! — ĝi siblis. — Missa masstro trompas nin; 
trompas Smeagolon, golum. Li devass ne iri tiuvoje. Li 
devass ne damaĝi la Trezoron. Donu ĝin al Smeagolo, jesss, 
donu ĝin al ni! Donu ĝin al ni! 

Per forta puŝo Sam stariĝis. Tuj li elingigis sian glavon; sed li 
povisfari nenion. Golumo kaj Frodo estis kunkroĉitaj. 

Golumo ŝiradis lian mastron, klopodante atingi la ĉenon kaj 
la Ringon. Probable nenio alia ol tio povus stimuli la 
velkantan ardon en la koro kaj volo de Frodo: atako, provo 



perforte senigi lin de lia trezoro. Li kontraŭluktis laŭ subita 
furiozo, kiu mirigis Samon kaj ankaŭ Golumon. Eĉ tiel la 
afero eble rezultiĝus tute alie, se Golumo mem estus 
neŝanĝita; sed la teruraj vojoj, kiujn li sola kaj malsata kaj 
senakva tramarŝis, pelite de konsuma deziro kaj timego, 
lasis sur li dolorajn postsignojn. Li estis kreito magra, 
malsatigita, marasma, tute osteca, kun streĉita flaveca 
haŭto. Furioza lumo flamis en liaj okuloj, sed lian malicon ne 
plu egalis lia malnova tenega forto. Frodo forĵetis lin kaj 
leviĝis tremetante. 

— Suben, suben! — li anhelis, kroĉante sian manon al sia 
brusto, tiel ke sub sia ledĉemiza kovraĵo li kaptis la Ringon. 

— Suben, rampulo, kaj for el mia vojo! Via tempo finiĝis. Vi 
jam ne povas min perfidi aŭ mortigi. 

Tiam subite, kiel antaŭe sub la randoj de Emin Muilo, Sam 
vidis tiujn du rivalojn laŭ alia vizio. Kaŭra figuro, apenaŭ pli 
ol ombro de vivantaĵo, kreito nun tute ruinigita kaj venkita, 
tamen plenigita de hida avidego kaj kolero; sed antaŭ tiu 
staris severa, jam netuŝebla de kompato, figuro 
blankvestita, sed ĉe la brusto ĝi tenis radon fajran. El la fajro 
parolis komanda voĉo: 

— Foriru, kaj ne plu ĝenu min! Se vi iam ajn tuŝos min 
denove, vi mem estosĵetita en la Fajron de Destino. 

La kaŭra figuro retromoviĝis kun teruro en la 
palpebrumantaj okuloj, kaj tamen samtempe kun 
nesatigebla deziro. 

Poste la vizio pasis, kaj Sam vidis Frodon staranta kun mano 
ĉebruste; lia spiro venis anhelege, kaj Golumo estis antaŭ 
liaj piedoj, apogite sursiaj genuoj kaj kun la manoj larĝe 
dismetitaj sur la tero. 



— Gardu vin! — kriis Sam. — Li alsaltos! — Li paŝis antaŭen, 
svingante sian glavon. — Rapide, mastro! Iru! Iru! La tempo 
urĝas. Lin mi pritraktos. Iru jam! 

Frodo rigardis lin kvazaŭ iun tre malproksiman. 

— Jes, mi devas pluiri. Adiaŭ, Sam! Jen fine la fino. Sur la 
Monto de Sorto la sorto plenumiĝos. Adiaŭ! — Li turnis sin 
kaj pluiris, marŝante malrapide sed senkliniĝe, laŭ la 
suprenira pado. 

— Nun! — diris Sam. — Finfine mi povas pritrakti vin! — Li 
saltis antaŭen kun elingigita glavo preta por batalo. Sed 
Golumo ne saltis. Li kuŝis plata sur la tero kaj ploretis. 

— Ne mortigu nin, — li plorĝemis. — Ne damaĝu nin perfia 
kruela ŝŝtalo! Lasu nin vivi, Jesss, vivi nur iomete pli longe. 
PerditaJ, perditaj! Ni estas perditaj. KaJ kiam la Trezoro 
foriros, ni mortos, Jesss, mortos en la polvon. — Li trarastis la 
cindrojn de la pado persiaj longaj senkarnaj fingroj. — Jess, 
polvo! — Li siblis. 

La mano de Sam hezitis. Lia menso estis arde kolera pro 
memoro pri la misado. Estusjuste mortigi tiun perfideman 
murdeman kreaĵon, Juste kaj multfoje meritite; kaj tio ankaŭ 
ŝajnis la sola sekura faro. Sed profunde en lia koro io bremsis 
lin: li ne kapablis bati tiun kreaĵon kuŝantan en la polvo, 
forlasitan, ruiniĝintan, komplete mizeran. Li mem, kvankam 
nur mallonge, iam portis la Ringon, kaj nun li malklare 
divenis la agonion en la GolumaJ ŝrumpintaj menso kaj 
korpo, sklavigitaj de tiu Ringo, senkapablaj iam ajn denove 
en la vivo trovi trankvilon aŭ malŝarĝiĝon. Sed Sam 
malhavis vortojn poresprimi sian senton. 

— Ho, estu malbenita, fetorulo! — li diris. — Foriru! For! Mi 
ne fidas vin, eĉ tiom fore, kiom mi kapablas piedbati vin; sed 
foriru. Aŭ mi Ja damaĝos vin, Jes, per fia kruela ŝtalo. 



Golumo ekstaris kvarpiede kaj retroiris kelkajn paŝojn, kaj 
poste li turnis sin, kaj dum Sam celis al li piedbaton li fuĝis 
laŭ la pado. Sam ne plu atentis lin. Li subite rememoris pri 
sia mastro. Li suprenrigardis laŭ la pado kaj ne povis vidi lin. 
Kiel eble plej rapide li plandis laŭ la vojo supren. Se li 
retrorigardus, li eble vidus, ke ne malproksime sube Golumo 
returnis sin denove, kaj poste kun sovaĝa lumo de frenezo 
en la okuloj, rapide tamen singarde, plurampis malantaŭe, 
kiel ŝtelira ombro inter la ŝtonoj. 

La pado plu iris supren. Baldaŭ ĝi denove kurbiĝis, kaj laŭ la 
lasta direktiĝo orienten, ĝi pasis tra fendaĵo laŭ la faco de I' 
konuso kaj alvenis la malhelan pordon en la Monta flanko, la 
pordon de Samato Naŭr. Jam fore la suno, leviĝinta en la 
sudo, breĉante la fumojn kaj nebuleton, brulis misaŭgure, 
malbrila ŝmirita disko ruĝa; sed la tuta Mordoro kuŝis ĉirkaŭ 
la Monto kiel lando morta, silenta, enfaldita perombro, 
atendanta iun teruran baton. 

Sam alvenis la gapan enirejon kaj enrigardis. Estis malhele 
kaj varmege, kaj profunda bruado skuis la aeron. 

— Frodo! Mastro! — li vokis. Venis neniu respondo. Momente 
li staris, dum lia koro batis pro konsternaj timoj, kaj poste li 
enplonĝis. Ombro sekvis lin. 

Komence li povis vidi nenion. Pro la granda bezono li 
elprenis ankoraŭfoje la flakoneton de Galadriela, sed ĝi estis 
pala kaj malvarma en lia trema mano kaj ĵetis neniom da 
lumo en tiun sufokan malhelon. Li venis al la kerno de la 
regno de Saŭrono kaj al la forĝejoj de lia antikva potenco, 
plej granda en Mez-Tero. Ĉiuj ceteraj potencoj estis ĉi tie 
superitaj. Timeme li faris kelkajn malcertajn paŝojn en la 
mallumo, kaj tiam tute subite vidiĝis mĝa flagro, kiu saltis 
supren kaj frapis la altan nigran plafonon. Tiam Sam 
konstatis, ke li estas en longa kaverno aŭ tunelo, kiu boris la 



fumantan konuson de la Monto. Sed nur mallonge antaŭe 
ĝia planko kaj la muroj ambaŭflankaj estis dispartigitaj de 
granda fendaĵo, el kiu venis la mĝa flagro, jen saltanta 
supren, jen formortanta en mallumon; kaj la tutan tempon 
forsube aŭdiĝis rumoro kaj tumulto kvazaŭ maŝinegoj pulsus 
kaj laborus. 

Denove la lumo saltis supren, kaj ĉe la rando de la abismo, 
ĉe la Fendaĵo de Destino, staris Frodo, nigra antaŭ la brilo, 
streĉita, malkliniĝa, sed senmova kvazaŭ ŝtonigita. 

— Mastro! — kriis Sam. 

Frodo moviĝis kaj parolis per klara voĉo, efektive per voĉo 
pli klara kaj pli forta ol Sam iam ajn aŭdis lin uzi, kaj ĝi soris 
super la pulsado kaj perturbiĝo de Monto de Sorto, 
sonorante ĉe la plafono kaj muroj. 

— Mi venis, — li diris. — Sed nun mi ne elektas fari tion, kion 
mi venis por fari. Tion ĉi mi ne faros. La Ringo estas mia! 

— Kaj subite, kiam li surfingrigis ĝin, li malaperis de la vido 
de Sam. Sam ĝemspiris, sed li ne havis eblecon ekkrii, ĉar 
tiumomente okazis multaj aferoj. 

lo frapegis la dorson de Sam, liaj kruroj estis forbatitaj de 
sub li, kaj li estis ĵetita flanken, frapante sian kapon al la 
ŝtona planko, kiam malhela figuro transsaltis lin. Li kuŝis 
senmove, kaj momente ĉio nigriĝis al li. 

Kaj tre malproksime, kiam Frodo surfingrigis la Ringon kaj 
pretendis ĝin por si en Samato Naŭr, la kerno mem de lia 
regno, la Potenco en Baraduro estis skuita, kaj la Turego 
tremis de la fundamento ĝis la fera pinto. La Malhela Mastro 
subite konsciiĝis pri li, kaj lia Okulo breĉanta ĉiujn ombrojn, 
rigardis trans la ebenaĵon al la pordo kiun li kreis; kaj la 
grandeco de la propra stulteco riveliĝis al li en fulma ekbrilo, 
kaj ĉiuj planoj de liaj malamikoj estisfinfine malkaŝitaj. Lia 



kolerego ekfajris en konsuma flamo, sed lia timo leviĝis 
kvazaŭ vasta nigra fumo por sufoki lin. Ĉar li konstatis sian 
mortdanĝeron kaj la fadenon, sur kiu nun pendis lia sorto. 

El ĉiuj liaj politikoj kaj araneaĵoj de timo kaj perfido, el ĉiuj 
liaj strategioj kaj militoj lia menso skuiĝis liberiĝe; kaj tra lia 
tuta regno kuristremo, liaj sklavoj kuntiriĝis, kaj liaj armeoj 
haltis, kaj liaj komandantoj estis subite senstirilaj, senigitaj 
je volo, hezitadis kaj malesperis, ĉar ili estis forgesitaj. La 
menso kaj intenco de la Potenco, kiu regis ilin, estis jam 
direktitaj tute plenforte al la Monto. Pro lia alvoko, girinte 
kun ŝira kriĉo, en lasta fervorega vetkuro flugis pli rapide ol 
la ventoj la nazguloj, la ringofantomoj, kaj kun ŝtormo de 
flugiloj ili impetegis suden al Monto de Sorto. 

Sam stariĝis. Li estis konfuzita, kaj sango fluanta de lia kapo, 
gutis en liajn okulojn. Li palpiris antaŭen, kaj poste li vidis 
ion strangan kaj teruran. Golumo sur la rando de I' abismo 
luktis frenezece kontraŭ malamiko nevidebla. Tien-reen li 
balanciĝis, jen tiel proksima al la rando, ke li preskaŭ enfalis, 
jen treniĝante retro, falante kaj restariĝante. Kaj la tutan 
tempon li siblis, sed diris neniun vorton. 

La fajroj sube vekiĝis kolere, la ruĝa lumo ekflamis, kaj la 
tutan kavernon plenigis forta brilo kaj granda varmo. Subite 
Sam vidis la longajn manojn de Golumo supreniri al lia buŝo; 
liaj blankaj dentegoj brilis kaj poste kunfermiĝis morde. 

Frodo ekkriis, kaj jen li aperis, falinta surgenuen ĉe la rando 
de I' abismo. Sed Golumo, dancante frenezule, tenis alte la 
Ringon kun fingro ankoraŭ traŝovita interne de ĝia cirklo. Gi 
brilis nun kvazaŭ vere ĝi estus farita el viva fajro. 

— Trezoro, trezoro, trezoro! — Golumo kriis. — Mia Trezoro! 

Ho mia Trezoro! — Kaj tion dirinte, ĝuste kiam liaj okuloj 
estis levitaj portriumfi pri la predo, li mispaŝis, kliniĝis. 



balanciĝis momente ĉe la rando, kaj poste li falis kriĉante. El 
la profundaĵo venis lia lasta lamento 'Trezoro”, kaj li estis for. 

Sekvis rumoro kaj granda brukonfuziĝo. Fajroj saltis supren 
kaj lekis la plafonon. La pulsado iĝis granda tumulto, kaj la 
Monto skuiĝis. Sam kuris al Frodo, levis lin kaj portis lin 
eksteren ĝis la pordo. Kaj tie sur la malhela sojlo de Samato 
Naŭr, alte super la ebenaĵoj de Mordoro, tia mirego kaj teruro 
trafis lin, ke li, forgesinte ĉion alian, senmove staris kaj gapis 
kvazaŭ ŝtoniĝinto. 

Mallonge li vidis kirliĝantan nubaron, kaj en ties mezo turojn 
kaj remparojn, montece altajn, fonditajn surgrandioza 
montotrono super nemezureblaj putoj; grandajn kortojn kaj 
karcerojn, senokulajn prizonojn klife apikajn, kaj gapajn 
pordojn el ŝtalo kaj diamantoj: kaj poste ĉio forpasis. Turegoj 
falis kaj montoj glitis suben; muroj diseriĝis kaj fandiĝis 
falegante; vastaj fumspiraloj kaj sputantaj vaporoj ondiĝis 
supren, supren, ĝis ili falis kiel ondo inundanta, kaj ties 
sovaĝa kresto kurbiĝis kaj falis ŝaŭmante sur la teron. Kaj 
poste finfine tra la mejloj intere venis murmurego, fortiĝante 
al surdigaj krako kaj muĝo; la tero skuiĝis, la ebenaĵo supren 
puŝiĝis kaj fendiĝis, kaj Orodruino ŝanceliĝis. Fajro ruktis el 
ĝia fendita supraĵo. La ĉielo ektondris bruligate de fulmoj. 
Kiel draŝantaj vipoj falis torento da nigra pluvo. Kaj en la 
kernon de la ŝtormo, kun kriĉo, kiu superis ĉiujn aliajn 
bruojn, disŝirante la nubojn, venis la nazguloj, pafiĝante kiel 
flamsagoj, sed kaptitaj perfajra ruino de montoj kaj ĉielo ili 
krakis, ŝrumpis kaj malaperis. 

— Nu, tio estas la fino, Sam Vato, — diris voĉo apude. Kaj jen 
estis Frodo, pala kaj elĉerpita, kaj tamen denove si mem; kaj 
en liaj okuloj nun estis paco, nek vola streĉiteco, nek 
frenezo, nek ajna timo. Lia ŝarĝo estis forigita. Jen estis la 
kara mastro el la dolĉaj tagoj de la Provinco. 



— Mastro! — ekkriis Sam, kaj falis surgenuen. En tiu tuta 
ruiniĝo de la mondo, momente li spertis nur ĝojon, grandan 
ĝojon. La ŝarĝo estis for. Lia mastro estis savita; li estis 
denove si mem, li estis libera. Kaj tiam Sam ekvidis la 
vunditan kaj sangantan manon. 

— Via kompatinda mano! — li diris. — Kaj mi havas nenion 
porvindi aŭ komfortigi ĝin. Mi prefere rezignus al li tutan 
manon el la miaj. Sed li jam foriris ekster revokeblon, foriris 
por ĉiam. 

— Jes, — diris Frodo. — Sed ĉu vi memoras la vortojn de 
Gandalfo: Eble eĉ Golumo havas ankoraŭ ionfarotan? Sen li, 
Sam, mi ne povus detrui la Ringon. La Komisio estintus vana, 
eĉ en la fina fino. Do ni pardonu lin! Ĉar la Komisio estas 
plenumita, kaj nun finiĝis ĉio. Mi ĝojas, ke vi estas kun mi. Ĉi 
tie, je la fino de ĉio, Sam. 



4 


La kampo de Kormaleno 

Ĉie ĉirkaŭ la montetoj ŝtormis la armeoj de Mordoro. La 
Komandantoj el la Okcidento ekdronis en amasiĝinta maro. 

La suno brilis ruĝe, kaj sub la flugiloj de la nazguloj la 
ombroj de morto falis malhele sur la teron. Aragorno staris 
sub sia standardo, silenta kaj severa, kvazaŭ perdita en 
pensoj pri pasintaĵoj aŭ foraĵoj; sed liaj okuloj brilis kiel 
steloj, kiuj des pli helas, ju pli la nokto profundiĝas. Sur la 
montetosupro staris Gandalfo, kaj li estis blanka kaj 
malvarma kaj falis sur lin neniu ombro. La atako de Mordoro 
alteriĝis ondsimile sur la sieĝataj montetoj, voĉoj muĝis 
kvazaŭ tajdo inter la vrako kaj klakego de armiloj. 

Gandalfo ekmoviĝis, kvazaŭ al liaj okuloj estus liverita ia 
vizio; kaj li turnis sin, retrorigardante norden, kie la ĉielo 
estis pala kaj klara. Tiam li levis siajn manojn kaj kriis per 
forta voĉo sonoranta super la bruego: 

— La agloj venas! 

Kaj multaj voĉoj respondis kriante: 

— La agloj venas! La agloj venas! 

La armeoj de Mordoro suprenrigardis kaj scivolis pri la signifo 
de tiu signo. 

Venis Gvajhiro la Ventmastro, kaj ĝia frato Landrovalo, plej 
elstaraj el ĉiuj agloj de la nordo, plej potencaj el la posteuloj 
de maljuna Torondoro, kiu konstruis siajn nestejojn sur la 
nealireblaj montpintoj de la Ĉirkaŭantaj Montoj, kiam junis 
Mez-Tero. Malantaŭ ili en longaj rapidaj linioj venis ĉiuj iliaj 
vasaloj el la norda montaro, hastante laŭ plifortiĝanta vento. 



Rekte suben kontraŭ la nazguloj ili direktiĝis, plonĝante 
subite el la plialta aero kaj la reblovo de iliaj larĝaj flugiloj, 
kiam ili trapasis, similis uraganon. 

Sed la nazguloj turniĝis kaj fuĝis, kaj malaperis en la 
ombrojn de Mordoro, aŭdinte subitan teruran alvokon el la 
Malhela Turego; kaj ĝuste tiumomente tremegis ĉiuj armeoj 
de Mordoro, dubemo kroĉis iliajn korojn, ilia ridado ĉesis, iliaj 
manoj skuiĝis, kaj iliaj membroj malrigidiĝis. La Potenco, kiu 
pelis ilin antaŭen kaj plenigis ilin de malamo kaj furiozo, 
ŝanceliĝis, ĝia volo estis forigita el ili; kaj nun rigardante en 
la okulojn de siaj malamikoj, ili vidis lumon mortminacan kaj 
ektimis. 

Tiam ĉiuj Komandantoj el la Okcidento laŭte kriis, ĉar iliajn 
korojn plenigis nova espero meze de la mallumo. El la 
sieĝataj montetoj, kavaliroj de Gondoro, rajdistoj de Rohano, 
dunadanoj el la nordo, dense ordigitaj trupoj, peliĝis kontraŭ 
siajn ŝanceliĝajn kontraŭulojn, breĉante la premadon per la 
ŝovado de koleraj lancoj. Sed Gandalfo levis siajn brakojn kaj 
vokis denove per la klara voĉo: 

— Haltu, Batalantoj de I' Okcidento! Haltu atende! Jen estas 
la horo de 1' destino. 

Kaj ĝuste dum li parolis, la tero balanciĝis sub iliaj piedoj. 
Poste, altiĝante rapide, fore super la Turegoj de I' Nigra 
Pordego, alte super la montoj, granda soranta mallumo saltis 
en la ĉielon, fajre flagrante. La tero ĝemegis kaj tremis. La 
Turegoj de la Dentoj balanciĝis, ŝanceliĝis kaj falis; la fortika 
remparo diseriĝis; la Nigra Pordego ĵetite ruiniĝis; kaj de 
fore, jen mallaŭte, jen plifortiĝante, jen suprenirante al la 
nuboj venis tambura murmurego, muĝo, longa eĥanta ruliĝo 
de pereiga bruo. 



— La regno de Saŭrono estas finita! — diris Gandalfo. — La 
Ringoportanto plenumis sian Komision. 

Kiam la Komandantoj rigardis suden al Mordoro, al ili ŝajnis, 
ke, nigra antaŭ la nuba mortotuko, leviĝis enorma 
ombrofiguro, nepenetrebla, fulmkronita, pleniganta la tutan 
ĉielon. Grandega ĝi baŭmis super la mondo, kaj etendis al ili 
vastan minacan manon, teruran sed senfortan: ĉar dum ĝi 
kliniĝis super ili, trafis ĝin forta vento, kaj ĝi estis tute 
forblovita, kaj ĝi forpasis; kaj poste ĉio silentiĝis. 

La Komandantoj klinis siajn kapojn; kaj kiam ili denove 
suprenrigardis, jen! Iliaj malamikoj fuĝadis, kaj la potenco de 
Mordoro disiĝadis kvazaŭ polvo en la vento. Samkiel kiam 
morto trafas la ŝvelintan kovantaĵon, kiu loĝas en ilia rampa 
teramaso kaj subpremas ilin ĉiujn, formikoj ekvagas 
sensence kaj sencele kaj poste feble mortas, tiel la kreitoj de 
Saŭrono, ĉu orko aŭ trolo aŭ besto ensorĉita, kuris tien-reen 
malracie; kaj iuj mortigis sin, aŭ ĵetis sin en putojn, aŭ fuĝis 
ululante reen por kaŝiĝi en truoj kaj malhelaj senlumejoj 
malproksimaj de la espero. 

Sed la homoj el Rhuno kaj el Harado, orientuloj kaj suduloj, 
vidis la ruiniĝon de sia milito kaj la grandajn majestecon kaj 
gloron de la Komandantoj el la Okcidento. Kaj tiuj, kiuj plej 
profunde kaj plej longe servadis la mison, malamegante la 
Okcidenton, kaj kiuj tamen estis homoj fieraj kaj kuraĝaj, 
siavice nun kunigis sin por lasta kontraŭstaro en senespera 
batalo. Sed la plejparto fuĝis orienten laŭ la eblecoj; kaj iuj 
ĵetis teren siajn armilojn kaj petis indulgon. 

Tiam Gandalfo, lasante ĉiujn batalaferojn kaj komandadon al 
Aragorno kaj aliaj estroj, stariĝis sur la montetopinto kaj 
vokis; kaj suben al li venis la granda aglo, Gvajhiro la 
Ventmastro, kaj staris antaŭ li. 



— Dufoje vi jam portis min, mia amiko Gvajhiro, — diris 
Gandalfo. — Trifoje pagos la tuton, se vi pretas. Vi ne trovos 
min ŝarĝo pli peza ol kiam vi portis min el Zirak-Zigilo, kie 
mia malnova vivo forbrulis. 

— Mi portus vin, — respondis Gvajhiro, — kien ajn vi volas, 
eĉ se vi estus kreita el ŝtono. 

— Do venu, kaj via frato akompanu nin, kaj iu alia el via 
popolo, kiu plej rapidas! Ĉar ni bezonas rapidecon pli fortan 
ol iu ajn vento, superantan la flugilojn de la nazguloj. 

— Blovas la norda vento, sed ni devancos ĝin, — diris 
Gvajhiro. Kaj ĝi levis Gandalfon kaj forrapidis suden, kaj kun 
ĝi iris Landrovalo kaj Meneldoro juna kaj rapidega. Kaj ili 
pasis super Uduno kaj Gorgoroto kaj vidis la tutan landon en 
ruino kaj tumulto sube, kaj antaŭ ili la Monton de Sorto 
flamanta, elverŝanta sian fajron. 

— Mi ĝojas, ke vi estas ĉi tie kun mi, — diris Frodo. — Ĉi tie je 
la fino de ĉiuj aferoj, Sam. 

— Jes, mi kunestas, mastro, — diris Sam, metante milde la 
vunditan manon de Frodo sur sian bruston. — Kaj vi 
kunestas kun mi. Kaj la vojaĝo finiĝis. Sed veninte laŭ tiu 
longa vojo, mi ne volas ankoraŭ rezigni. Tio ne karakterizas 
min, se vi komprenas. 

— Eble ne, Sam, — diris Frodo, — sed ĝi karakterizas la 
mondajn aferojn. Esperoj velkas. Venas fino. Ni devos nun 
atendi nurtre mallonge. Ni estas perditaj en ruino kaj falado, 
kaj eskapo ne eblas. 

— Nu, mastro, ni povus almenaŭ malproksimiĝi de ĉi tiu loko 
danĝera, de ĉi Fendaĵo de Destino, se tiel ĝi nomiĝas. Ĉu ne? 
Venu, sinjoro Frodo, ni subeniru per la pado, almenaŭ! 



— En ordo, Sam. Se vi volas iri, ankaŭ mi venos, — diris 
Frodo; kaj ili stariĝis kaj iris malrapide suben laŭ la 
serpentuma vojo; kaj ĝuste kiam ili pasis al la trema subo de 
la Monto, fumego kaj vaporo elruktiĝis el Samato Naŭr, kaj la 
flanko de la konuso estis ŝirmalfermita, kaj grandega fajra 
vomaĵo ruliĝis en lanta tondra kaskado suben sur la orienta 
montoflanko. 

Frodo kaj Sam ne plu povis iri. La lasta forto de iliaj mensoj 
kaj korpoj rapide malflusis. Ili atingis malaltan cindran 
monteton amasigitan ĉe la subo de la Monto; sed el tie ne 
plu estis eskapa vojo. Gi estis jam insulo, ne longe daŭronta, 
en la turmento de Orodruino. Ĉie ĉirkaŭe la tero gapis, kaj el 
la profundaj fendaĵoj kaj putoj suprensaltis fumo kaj fetoroj. 
Grandaj ŝiraĵoj malfermiĝis sur ĝia flanko. Lantaj riveroj da 
fajro subeniris la longajn deklivojn direkte al ili. Baldaŭ ili 
estos inunditaj. Faladis pluvo da varmegaj cindroj. 

Ili staris nun; kaj Sam ankoraŭ tenante la manon de Frodo 
karesis ĝin. Li suspiris. 

— Kian rakonton ni partoprenis, sinjoro Frodo, ĉu ne? — li 
diris. — Mi tre ŝatus aŭskulti ĝian rakontadon! Ĉu vi opinias, 
ke oni diros: “Nun venas la rakonto pri Naŭfingra Frodo kaj la 
Ringo de I' Destino”? Kaj tiam ĉiuj silentiĝos, kiel ni 
silentiĝis, kiam en Rivendelo oni rakontis al ni la historion 
pri Unumana Bereno kaj la Juvelego. Mi ŝatus aŭdi tion! Kaj 
mi scivolas, kiel ĝi daŭros post nia parto. 

Sed ankaŭ dum li parolistiel, porforbari timon ĝis la lasta 
momento, liaj okuloj plu vagadis norden, norden rekte 
kontraŭ la vento, ĝis kie la fora ĉielo estis klara, dum la 
malvarma blovado, fortiĝante al uragano, retropelis la 
mallumon kaj la ruiniĝon de la nuboj. 



Kaj Gvajhiro ekvidis ilin per siaj akraj forvidaj okuloj, kiam 
laŭ la ventodirekto ĝi venis, kaj riskante la grandan 
danĝeron de la ĉielo ĝi cirkloflugis en la aero: du etajn 
malhelajn figurojn, forlasitajn, man-en-mane sur monteto, 
dum la mondo skuiĝis sub ili, kaj anhelis, kaj riveroj da fajro 
proksimiĝis. Kaj ĝuste kiam ĝi ekvidis ilin kaj zomis suben, 
ĝi vidis ilin fali, elĉerpitajn, aŭ sufokitajn de fumoj kaj 
varmego, aŭ finfine faligitajn de malespero, kaŝantajn de 
morto siajn okulojn. 

Flank-al-flanke ili kuŝis; kaj suben plonĝis Gvajhiro, kaj 
suben venis Landrovalo kaj rapida Meneldoro; kaj 
dumsonĝe, ne sciante pri la sorto, kiu trafis ilin, la vagantoj 
estis levitaj kaj portitaj malproksimen el la mallumo kaj la 
fajro. 

Kiam Sam vekiĝis, li konstatis, ke li kuŝas sur mola lito, sed 
super li milde balanciĝis larĝaj fagobranĉoj, kaj tra ties junaj 
folioj ekbrilis sunlumo, verdo kaj oro. La tuta aero estis plena 
de dolĉa intermiksita parfumo. 

Li memoris tiun aromon: la dolĉodoro de Itilio. “Mi estu 
benata! Kiom longe mi dormis?” — li pensis, ĉar la aromo 
reportis lin al la tago, kiam li bruligis sian etan fajron sub la 
sunumita herbamaso; kaj momente ĉio alia el la intertempo 
foris de la vekiĝa memoro. Li streĉis sin kaj profunde 
enspiris. 

— Vidu, kiun sonĝon mi spertis! — li murmuris. — Mi ĝoje 
vekiĝas! Li eksidis, kaj tiam li vidis, ke Frodo kuŝas apude kaj 
dormas trankvile kun unu mano malantaŭ la kapo, kaj la alia 
ripozanta sur la litkovrilo. Tiu estis la dekstra mano, kaj 
mankis la longa fingro. Plena rememoro inundis Samon, kaj 
li kriis laŭte: 



— Ne temas pri sonĝo! Do kie mi estas? Kaj voĉo mallaŭte 
parolis malantaŭ li: 

— En la lando Itilio, kaj sub zorgo de la Reĝo; kaj tiu atendas 
vin. 

— Gandalfo stariĝis antaŭ li, blankvestita, kun barbo 
brilanta kiel pura neĝo en la palpebrumado de la folia 
sunlumo. — Nu, sinjoro Samsaĝo, kiel vi sentas vin? — li 
demandis. 

Sed Sam kliniĝis malantaŭen, kaj gapis kun la buŝo 
malfermita, kaj momente, inter miro kaj ĝojego, li ne povis 
respondi. Fine li eligis: 

— Gandalfo! Mi supozis vin morta! Sed tiam mi supozis min 
mem morta. Ĉu ĉio trista estas malveriĝonta? Kio okazis al la 
mondo? 

— La Granda Ombro foriris, — diris Gandalfo, kaj poste li 
ridis, kaj la sono similis muzikon, aŭ akvon en lando 
malsekega; kaj kiam li aŭskultis, penso venis al Sam en la 
kapon, ke ridadon, la puran sonon de gajeco, li ne aŭdis jam 
dum tagoj nekalkuleblaj. Gi trafis liajn orelojn kiel eĥo de 
ĉiuj ĝojoj, kiujn li iam ajn spertis. Sed li mem abunde 
eklarmis. Poste, kiel dolĉa pluvo preterpasas sur printempa 
vento kaj la suno pli klare ekbrilas, lia larmado ĉesis, kaj lia 
ridado fontanis, kaj ridante li salte ellitiĝis. 

— Kiel mi sentas min? Nu, mi ne scias, kiel diri tion, — li 
flirtigis siajn brakojn en la aero. — Mi sentas min kiel 
printempo post la vintro, kaj sunlumo sur la folioj; kaj kiel 
trumpetoj kaj harpoj kaj ĉiuj kantoj, kiujn mi iam ajn aŭdis! 

— Li ĉesis kaj returnis sin al sia mastro. 

— Sed kiel fartas sinjoro Frodo? ĉu ne domaĝe pri lia 
kompatinda mano? Sed espereble li bonfartas rilate la 



ceteron. Li travivis tennpon kruelan. 

— Jes, mi bonfartas rilate la ceteron, — diris Frodo, sidiĝante 
kaj siavice ridante. — Mi reendormiĝis atendante vin, Sam, 
vi dormema kapo. Mi vekiĝis frue hodiaŭ matene, kaj jam 
devas esti tagmezo. 

— Ĉu tagmezo? — diris Sam, provante kalkuli. — Mezo de 
kiu tago? 

— La dek-kvara de la Nova Jaro, — diris Gandalfo, — aŭ, se vi 
volas, la oka tago de aprilo laŭ la Provinca kalkulo[12]. Sed 
en Gondoro la Nova jaro ĉiam komenciĝos je la dudek-kvina 
de marto, kiam falis Saŭrono, kaj kiam vi estis eligita el la 
fajro al la Reĝo. Li vartis vin, kaj nun li vin atendas. Vi 
manĝos kaj trinkos ĉe li. Kiam vi estos pretaj, mi kondukos 
vin al li. 

— Ĉu la Reĝo? Kiu reĝo, kaj kiu li estas? 

— La Reĝo de Gondoro kaj Mastro de la Okcidentaj Landoj. Li 
reprenis sian tutan antikvan regnon. Li rajdos baldaŭ al sia 
kronado, sed li atendas vin. 

— Kiel ni vestos nin? — diris Sam, ĉar li povis vidi nur la 
malnovajn kaj ĉifitajn vestaĵojn, en kiuj li vojaĝis, kuŝantajn 
faldite sur la tero apud iliaj litoj. 

— En la vestaĵoj de via vojaĝo, — diris Gandalfo. — Neniuj 
silkaĵoj kaj linaĵoj, nek ajna armaĵo aŭ heraldiko, povus esti 
pli honorindaj. Sed poste ni vidos. 

Kiam la hobitoj estis lavitaj kaj vestitaj, kaj manĝis iomete, 
ili sekvis Gandalfon. Ili elpaŝis el la faglaŭbo, en kiu ili 
kuŝadis, kaj pasis al longa verda razeno, ardanta en la 
sunlumo, borderita de majestaj malhelfoliaj arboj ŝarĝitaj je 
skarlataj floroj. Malantaŭe ili aŭdis la sonon de falanta akvo. 


kaj antaŭ ili subenfluis rivereto inter florantaj teramasetoj, 
ĝis ĝi atingis verdan boskon ĉe la razena ekstremo kaj poste 
pluiris sub arkaĵo de arboj, tra kiu ili vidis la ekbrilon de akvo 
en la foro. 

Kiam ili alvenis la malfermejon en la bosko, ili vidis surprizite 
kavalirojn en hela maŝarmaĵo kaj altajn gardistojn en 
arĝento kaj nigro, kiuj salutis ilin honore kaj riverencis antaŭ 
ili. Kaj tiam iu blovis longan trumpeton, kaj ili pluiris tra la 
arbokoridoro apud la lirlanta rivereto. Tiel ili venis ĝis vasta 
verda tereno, kaj post ĝi estis larĝa rivero en arĝenta 
nebuleto, el kiu leviĝis longa arbokovrita insuleto, kaj multaj 
ŝipoj estis apud ties bordoj. Sed sur la kampo, sur kiu ili nun 
staris, granda homamaso estis ordigita, laŭ vicoj kaj trupoj 
ekbrilantaj en la sunlumo. Kaj kiam la hobitoj proksimiĝis, 
glavoj estis elingigitaj, kaj lancoj estis skuataj, kaj kornoj kaj 
trumpetoj sonoris, kaj oni kriis multvoĉe kaj multlingve: 

Vivu la duonuloj! Laŭdu ilin laŭdege! 

Cuio i Pheriain anann! AglaCni Pheriannath! 

Laŭdu ilin laŭdege, Frodon kaj Samsaĝon! 

Daur a Berhael, Conin en Annŭn! Eglerio! 

Laŭdu ilin! 

Eglerio! 

A laita te, laita te! Andave laituvalmet! 

Laŭdu ilin! 

Cormacolindor, a laita tarienna! 

Laŭdu ilin! La Ringoportintojn, laŭdu ilin laŭdege! 

Kaj tiel kun sange ruĝiĝantaj vizaĝoj kaj mirbrilaj okuloj, 
Frodo kaj Sam antaŭeniris kaj vidis ke meze de la klama 
homamaso estis metitaj tri altaj seĝoj konstruitaj el verda 
gazono. Malantaŭ la dekstra seĝo flosis, blanka sur verdo, 
ĉevalego libere kuranta; maldekstre estis standardo, arĝenta 
sur bluo, ŝipo cignoprua naviganta surmare; sed malantaŭ la 
plej alta trono meze de ĉio, granda standardo estis 



dismontrata en la venteto, kaj tie floris blanka arbo sur 
kampo zibelkolora sub brila krono kaj sep briletantaj steloj. 
Sur la trono sidis viro maŝkirase vestita; granda glavo estis 
metita sur liaj genuoj, sed neniun kaskon li portis. Kiam ili 
proksimiĝis, li stariĝis. Kaj tiam ili rekonis lin malgraŭ la 
ŝanĝiĝo, tiel altan kaj belvizaĝan, reĝecan mastron de 
homoj, nigraharan kun la okuloj grizaj. 

Frodo kuris renkonte al li, kaj Sam tuj sekvis. 

— Nu, ĉu tio ne kronas ĉion! — li diris. — Jen Paŝegulo, aŭ mi 
daŭre dormas! 

— Jes, Sam, estas Paŝegulo, — diris Aragorno. — Estas longa 
vojo, ĉu ne, de Brio, kie mia aspekto ne plaĉis al vi? Longa 
vojo por ĉiuj, sed la plej malluma vojo estis via. 

Kaj tiam, surprizante kaj tute konfuzante Samon, li 
genufleksis antaŭ ili; kaj, preninte ilin je la manoj, li 
kondukis ilin al la trono, kaj sidiginte ilin sur ĝin li turnis sin 
al la homoj kaj komandantoj apudaj kaj kriis tiel, ke lia voĉo 
sonoris tra la tuta amaso: 

— Laŭdu ilin laŭdege! 

Kaj post kiam krisaluto laŭtiĝis kaj formortis, je la lasta kaj 
kompleta kontentiĝo kaj pura ĝojo de Sam, menestrelo de 
Gondoro paŝis antaŭen, surgenuiĝis kaj petis permeson 
kanti. Kaj jen! tiu diris: 

— Jen, estroj kaj kavaliroj kaj kuraĝuloj nehontigitaj, reĝoj 
kaj princoj, kaj bela popolo de Gondoro, kaj rajdistoj de 
Rohano, kaj vi filoj de Elrondo kaj dunadanoj el la nordo, kaj 
elfoj kaj gnomoj, kaj grandkoruloj el la Provinco, kaj ĉiuj 
liberuloj en la okcidento, jam aŭskultu mian kanton. Ĉar mi 
kantos al vi pri Frodo Naŭfingra kaj la Ringo de I' Destino. 



Aŭdinte tion, Sam ridis laŭte pro pura ĝojo, kaj li stariĝis kaj 
kriis: 


— Ho, grandaj gloro kaj majesto! Kaj ĉiuj miaj deziroj 
realiĝis! — kaj poste li ekploris. 

Kaj la tuta amaso ridis kaj ploris, kaj meze de la ĝojo kaj 
larmoj aŭdiĝis la klara voĉo de la menestrelo, kiu leviĝis 
arĝente kaj ore, kaj ĉiuj personoj silentiĝis. Kaj li kantis al ili, 
jen en la elfa lingvo, jen en la lingvo de la okcidento, ĝis iliaj 
koroj, vunditaj perdolĉaj vortoj, tropleniĝis, kaj ilia ĝojo 
similis glavojn, kaj ili pasis enpense al regionoj, kie doloro 
kaj feliĉo fluas kune, kaj larmoj estas la vino mem de 
beniteco. 

Kaj finfine, dum la suno dekliniĝis de tagmezo kaj la arbaj 
ombroj plilongiĝis, li ĉesis. 

— Laŭdu ilin laŭdege! — li diris kaj surgenuiĝis. 

Kaj tiam Aragorno stariĝis, kaj la tuta homamaso stariĝis, kaj 
ili pasis al pavilonoj pretigitaj, por manĝi kaj trinki kaj jubili 
dum la restaĵo de la tago. 

Frodo kaj Sam estis kondukitaj aparte al tendo, kaj tie iliaj 
malnovaj vestaĵoj estis formetitaj, sed falditaj kaj honore 
formetitaj; kaj puraj subvestoj estis donitaj al ili. Poste venis 
Gandalfo kaj en liaj brakoj, mirige al Frodo, li portis la glavon 
kaj la elfan mantelon kaj la mitrilan tunikon, forpenitajn de li 
en Mordoro. Por Sam li alportis kirason el ommitaj maŝoj, kaj 
lian elfan mantelon tute riparitan post la suferitaj makuloj 
kaj difektoj, kaj li metis antaŭ ili du glavojn. 

— Mi deziras neniun glavon, — diris Frodo. 

— Sed ĉi-vespere vi devos porti almenaŭ unu, — diris 
Gandalfo. Tiam Frodo prenis la malgrandan glavon de Sam, 



kiu prenis ĝin en Cirito Ungol. 

— La Pikilon mi donis al vi, Sam, — li diris. 

— Ne, mastro! Sinjoro Bilbo donis ĝin al vi kune kun sia 
arĝenta maŝkiraso; li ne ŝatus se iu alia nun portus ĝin. 

Frodo cedis; kaj Gandalfo, kvazaŭ li estus ilia eskviro, 
genuiĝis kaj zonis ilin per glavbalteoj, kaj poste li leviĝis kaj 
surkapigis al ili arĝentajn cirkletojn. Kaj kiam ili estis bele 
vestitaj, ili iris al la festeno de la Reĝo, kaj ili sidiĝis ĉe ties 
tablo kun Gandalfo, kaj Eomero Reĝo de Rohano, kaj Princo 
Imrahilo kaj ĉiuj ĉefaj komandantoj; kaj tie estis ankaŭ 
Gimlio kaj Legolaso. 

Sed kiam, post la Silenta Starado, vino estis alportita, 
envenis du eskviroj por servi al la reĝoj; aŭ tiaj ili ŝajnis. Unu 
estis vestita en la arĝento kaj zibelkoloro de la gardistoj de 
MinasoTirit, kaj la alia en blanko kaj verdo. Sed Sam scivolis, 
kion faras knaboj tiel junaj en armeo de forteguloj. Tiam 
subite, kiam ili proksimiĝis kaj li povis klare vidi ilin, li 
ekkriis: 

— Nu vidu, sinjoro Frodo! Rigardu tien! Nu, ĉu ne estas 
Grinĉjo, mi devus diri, sinjoro Peregrino Tjuko, kaj sinjoro 
Gaja! Kiom ili kreskis! Mi estu benata! Sed mi vidas, ke pli 
da historioj estas rakontotaj ol la nia. 

— Tiel ja estas, — diris Grinĉjo, turniĝante al li. — Kaj ni 
baldaŭ komencos rakonti ilin, tuj post la fino de tiu ĉi 
festeno. Intertempe provu ĉe Gandalfo. Li ne estas tiel 
kaŝema, kiel antaŭe, kvankam nun li ridas pli ol li parolas. 
Provizore Gaja kaj mi estas okupataj. Ni estas kavaliroj de la 
Urbo kaj de Markio, kiel espereble vi rimarkis. 

Finfine la ĝoja tago finiĝis; kaj kiam la suno estis for kaj la 
ronda luno rajdis malrapide super la nebuletoj de Anduino 



kaj traflagris la tremetantajn foliojn, Frodo kaj Sam sidis sub 
la flustrantaj arboj meze de la parfumo de bela Itilio kaj 
interparoladis ĝis profunda nokto kun Gaja, Grinĉjo kaj 
Gandalfo, kaj post kelka tempo aliĝis al ili Legolaso kaj 
Gimlio. Tie Frodo kaj Sam eksciis multon pri ĉio, kio okazis al 
la Kunularo post kiam ilia kunuleco estis rompita dum la 
misa tago ĉe Part Galeno apud la akvofalo Raŭroso; kaj 
daŭre estis multo demandinda kaj rakontinda. 

Orkoj, parolantaj arboj, leŭgoj da herbo, galopaj rajdantoj, 
ekbrilantaj kavernoj, blankaj turegoj kaj oraj haloj, bataloj 
kaj velantaj ŝipegoj — ĉiuj ĉi pasis antaŭ la menso de Sam 
ĝis li perpleksiĝis. Sed meze de ĉiuj ĉi mirindaĵoj li revenis 
ĉiam al sia mirego pri la mezuro de Gaja kaj Grinĉjo; kaj li 
igis ilin stari dors-al-dorse kun Frodo kaj si mem. Li gratis 
sian kapon. 

— Mi ne komprenas tion, ĉe via aĝo! — li diris. — Sed jen vi 
havas: vi estas je tri coloj pli altaj, ol vi devus esti, aŭ mi 
estas gnomo. 

— Tio vi certe ne estas, — diris Gimlio. — Sed kion mi 
antaŭdiris? Mortemuloj ne povas trinkadi entajn trinkaĵojn 
kaj atendi neniom pli da rezulto ol okazas post glaso da 
biero. 

— Ĉu entajn trinkaĵojn? — diris Sam. — Jen vi denove 
babilas pri entoj; sed kio ili estas mistifikas min. Vidu, 
necesos semajnoj portaksi ĉion ĉi! 

— Semajnoj efektive, — diris Grinĉjo. — Kaj poste oni devos 
enŝlosi Frodon en la turego de Minaso Tirit por skribe registri 
la tuton. Sen tio, li forgesos la duonon, kaj kompatinda 
maljuna Bilbo terure seniluziiĝos. 


Finfine Gandalfo stariĝis. 



— La manoj de la reĝo estas manoj kuracaj, karaj amikoj, 

— li diris. — Sed vi iris ĝis la sojlo de I' morto antaŭ ol li 
revokis vin, uzante sian tutan potencon, kaj sendis vin en la 
dolĉan dorman forgeson. Kaj malgraŭ tio, ke vi ja dormis 
longe kaj benite, tamen jam estas tempo dormi denove. 

— Kaj ne nur Sam kaj Frodo, — diris Gimlio, — sed ankaŭ vi, 
Grinĉjo. Mi amas vin, se nur pro la penoj, kiujn vi trudis al 
mi, kiujn mi neniam forgesos. Mi ankaŭ ne forgesos, ke mi 
trovis vin sur la monteto de la lasta batalo. Sen la gnomo 
Gimlio vi estus perdita. Sed almenaŭ mi nun konas la 
aspekton de hobita piedo, eĉ kiam nur ĝi videblas sub 
amaso da kadavroj. Kaj kiam mi trenis de sur vi tiun 
kadavregon, mi estis certa, ke vi estas mortinta. Mi pretis 
elŝiri mian barbon. Kaj pasis nur unu tago, de kiam vi 
unuafoje ellitiĝis kaj ekpromenis. Al la lito nun vi iru. Kaj 
ankaŭ mi. 

— Sed mi, — diris Legolaso, — promenos en la arbaroj de tiu 
ĉi bela lando, kio estos sufiĉa ripozo. En venontaj tagoj, se 
permesos mia elfa mastro, iuj el nia popolo translokiĝos ĉi 
tien; kaj post nia veno ĝi estos benata, dum kelka tempo. 
Dum kelka tempo: monato, vivdaŭro, cent homaj jaroj. Sed 
Anduino proksimas, kaj Anduino kondukas al la maro. Al la 
maro! 

Al la mar', al la Maro! La mevoj nun kriĉas, 
blovas la vento, kaj ŝaŭm' disflugiĝas. 

En okcidento la suno sepultas. 

Griza ŝip', griza ŝipo, ĉu nun vi aŭskultas 
la voĉojn de mia jam fora samspeco? 

I' arbaron mi lasos de mia juneco; 
finiĝas la tagoj, kadukas la jaroj. 

Velante mi solos sur vasto de I' maroj. 

Longas la ondoj ĉe I' Lasta Marbordo, 
dolĉas sur Fora Insul' voĉagordo. 



en elfa hejmo, kiu la homojn forfermas, 
kie folioj ne falas: elfa lando eternas! 

Kaj tiel kantante Legolaso foriris suben laŭ la deklivo. 

Poste foriris ankaŭ la aliaj, kaj Frodo kaj Sam iris al siaj litoj 
kaj ekdormis. Kaj en la mateno ili leviĝis denove en espero 
kaj trankvilo; kaj ili pasigis multajn tagojn en Itilio. Ĉar la 
Kampo de Kormaleno, kie la armeo nun bivakis, estis 
proksima al Heneto Anun, kaj la rivereto, kiu fluis de ties 
akvofaloj estis aŭdebla nokte, inundanta suben tra ĝia 
rokpordo, kaj trapasis la florkovritajn herbokampojn en la 
tajdojn de Anduino apud la insulo Kairo Andros. La hobitoj 
vagis ie-tie vizitante denove la lokojn tra kiuj ili antaŭe 
pasis; kaj Sam esperis ekvidi, eble, en iu ombrejo de la 
arbaro aŭ sekreta maldensejo, la grandan olifonton. Kaj kiam 
li eksciis, ke ĉe la sieĝo de Gondoro tiuj bestoj estis multaj, 
sed ke ili estas ĉiuj detruitaj, li taksis tion ega perdo. 

— Nu, oni ne povas okupi samtempe du lokojn, supozeble, 

— li diris. — Sed ŝajne mi multon maltrafis. 

Dume la armeo pretigis sin por reiri al Minaso Tirit. Laculoj 
ripozis, kaj vunditoj estis kuracataj. Ĉar iuj multe batalis 
kontraŭ la restaĵon de la orientuloj kaj suduloj, ĝis ĉiuj estis 
subpremitaj. Kaj, plej laste el ĉiuj, revenis tiuj, kiuj foriris en 
Mordoron kaj detruis la fortikaĵojn en la nordo de tiu lando. 

Sed fine, kiam proksimiĝis majo, la Komandantoj el la 
Okcidento ekvojaĝis denove; kaj ili surŝipiĝis kun ĉiuj siaj 
soldatoj, kaj ili navigis el Kairo Andros laŭ Anduino ĝis 
Osgiliado; kaj tie ili restis unu tagon; kaj la postan tagon ili 
venis al la verdaj kampoj de Pelenoro kaj ekvidis denove la 
blankajn turojn sub la alta Mindoluino, la ĉefurbo de la 
homoj de Gondoro, lasta memoraĵo de Okcidentio, kiu 
trapasis la mallumon kaj fajron al nova tago. 



Kaj tie meze de la kampoj ili starigis siajn pavilonojn kaj 
atendis la matenon; ĉar estis la antaŭvespero de majo, kaj 
ĉe sunleviĝo la Reĝo eniros tra sia pordego. 



5 


La Reganto kaj la Reĝo 

Super la ĉefurbo de Gondoro estis pendanta dubemo kaj 
granda timego. Bela vetero kaj klara sunlumo ŝajnis nur 
moki homojn, kies tagoj enhavis malmulte da espero, kaj 
kiuj atendis ĉiumatene novaĵojn pri misa sorto. Ilia mastro 
estis mortinta kaj enterigita, morta kuŝis la Reĝo de Rohano 
en ilia Citadelo, kaj la nova Reĝo veninta al ili nokte estis 
denove foral milito kontraŭ potencoj tro malhelaj kaj teruraj 
por konkero far ajna forto aŭ kuraĝo. Kaj neniu novaĵo venis. 
Post kiam la armeo forlasis la Morgulan Valon kaj laŭiris la 
vojon norden sub ombro de la montaro, neniu kuriero 
revenis, nek ajna onidiro pri tio, kio okazas en la kovanta 
oriento. 

Kiam la Komandantoj estis for du tagojn, Damo Eovina 
ordonis, ke la virinoj, kiuj servis ŝin, alportu ŝian robaron, kaj 
ŝi rifuzis kontraŭdirojn, sed ellitiĝis; kaj kiam ili jam vestis 
ŝin kaj subtenis per lina skarpo ŝian brakon, ŝi iris al la estro 
de la Domoj de Kuracado. 


— Sinjoro, — ŝi diris, — mi estas tre maltrankvila, kaj mi ne 
plu povas kuŝi nenion farante bradipe. 

— Damo, — li respondis, — vi ankoraŭ ne resaniĝis, kaj al mi 
estis ordonite, ke mi flegu vin elstare zorgeme. Vi ne devis 
ellitiĝi dum ankoraŭ sep tagoj, aŭ tiel oni ordonis. Mi petas 
vin reiri. 

— Mi estas kuracita, — ŝi diris, — kuracita almenaŭ korpe, 
escepte de mia maldekstra brako, kaj tiu estas ripozanta. 
Sed mi malsaniĝos denove, se nenio estas de mi farota. Ĉu 
ne venis militaj novaĵoj? La virinoj nenion povas sciigi al mi. 



— Mankas novaĵoj. Krom ke la Mastroj rajdis al la Morgula 
Valo; kaj oni diris, ke la nova estro el la nordo komandas. 
Granda princo li estas, kaj kuraculo; kaj por mi estas ege 
strange, ke mano kuraca ankaŭ svingas glavon. Ne estas tiel 
nun en Gondoro, kvankam iam estis tiel, se veras la 
malnovaj rakontoj. Sed dum multaj jaroj ni, kuracistoj, celis 
nurfliki la ŝirojn faritajn de viroj glavaj. Tamen eĉ sen ili ni 
ankoraŭ havus sufiĉe da okupiĝo: la mondo sufiĉe plenas je 
damaĝoj kaj akcidentoj sen ke militoj plinombrigu ilin. 

— Necesas nur unu malamiko por krei militon, ne du, sinjoro 
kuracestro, — respondis Eovina. — Kaj tiuj, kiuj ne posedas 
glavojn, povas tamen morti per ili. Ĉu vi volus, ke la homoj 
de Gondoro rikoltu por vi nur kuracherbojn, kiam la Malhela 
Mastro kunvokas armeojn? Kaj ne ĉiam estas bone kuraciĝi 
korpe. Ankaŭ ne estas ĉiam mise morti en batalo, eĉ tre 
dolore. Se estus permesate al mi, en tiu ĉi malluma horo mi 
elektus tiun lastan. 

La kuracestro rigardis ŝin. Alta ŝi staris, kun la okuloj brilaj 
en ŝia blanka vizaĝo, kaj mano pugnigita, kiam ŝi turnis sin 
kaj elrigardis tra lia fenestro, kiu malfermiĝis al la oriento. Li 
suspiris kaj skuis sian kapon. Post paŭzo ŝi turnis sin al li 
denove. 

— Ĉu neniu tasko farendas? Kiu komandas en tiu ĉi Urbo? 

— Mi ne scias precize. Tiuj aferoj ne estas miaj zorgoj. lu 
marŝalo komandas la rajdistojn de Rohano, kaj Mastro 
Hurino, oni diris al mi, komandas la gondoranojn. Sed Mastro 
Faramiro estas laŭrajte la Reganto de la Urbo. 

— Kie mi povos trovi lin? 

— En tiu ĉi domo, damo. Li estas grave vundita, sed nun li 
progresas al sano. Sed mi ne scias... 



— Ĉu vi ne volas konduki min al li? Tiam vi scios. 

Mastro Faramiro promenis sola en la ĝardeno de la Domoj de 
Kuracado, kaj la sunlumo varmigis lin, kaj li sentis, ke nova 
vivo trakuras liajn vejnojn; sed lia koro estis peza, kaj li 
elrigardis orienten trans la murojn. Kaj veninte, la kuracestro 
prononcis lian nomon, kaj li turnis sin kaj ekvidis Eovinan, la 
Damon de Rohano; kaj kompato emociis lin, ĉar li vidis, ke ŝi 
estas vundita, kaj lia klarvido perceptis, ke ŝi malĝojas kaj 
maltrankvilas. 

— Sinjoro, — diris la kuracestro, — jen estas Damo Eovina el 
Rohano. Ŝi rajdis kun sia reĝo kaj estis grave vundita, kaj 
loĝas nun sub mia prizorgo. Sed ŝi ne estas kontenta, kaj ŝi 
volas alparoli la Reganton de la Urbo. 

— Ne miskomprenu min, sinjoro, — diris Eovina. 

— Malĝojigas min ne manko de prizorgo. Neniuj domoj 
povus esti pli belaj portiuj, kiuj deziras kuraciĝon. Sed mi ne 
kapablas kuŝi bradipe, senokupe, enkaĝigite. Mi atendis 
morton en batalo. Sed mi ne mortis, kaj la batalo daŭras. 

Pro gesto de Faramiro la kuracestro riverencis kaj foriris. 

— Kion vi deziras, ke mi faru, damo? — demandis Faramiro. 

— Ankaŭ mi estas enkarcerigito de la kuracistoj. — Li 
rigardis ŝin, kaj ĉar li estis homo, kiun kompato profunde 
emociis, al li ŝajnis, ke ŝia belo kaj ŝia malĝojo trapikos lian 
koron. Kaj ŝi rigardis lin kaj vidis la serenan teneron en liaj 
okuloj, kaj tamen ŝi sciis, ĉar ŝi estis edukita inter militemaj 
viroj, ke jen estis iu, kiun neniu rohana rajdanto povus 
superi en batalo. 

— Kion vi deziras? — li diris denove. — Mi faros tion, kion mi 
kapablas. 



— Mi volas, ke vi ordonu al tiu kuracestro, ke li permesu al 
mi foriri, — ŝi diris; sed kvankam ŝiaj vortoj estis daŭre fieraj, 
ŝia koro hezitis, kaj por la unua fojo ŝi dubis pri si mem. Ŝi 
konjektis, ke tiu altulo, samtempe severa kaj milda, eble 
taksos ŝin nur kaprica, kiel infanon al kiu mankas la mensa 
firmeco necesa por finplenumi taskon seninteresan. 

— Mi mem estas sub lia prizorgo, — respondis Faramiro. 

— Mi ankaŭ ankoraŭ ne akceptis mian regantecon en la 
Urbo. Sed eĉ se mi tion farus, mi plu aŭskultus liajn konsilojn 
kaj ne kontraŭdirus lian volon pri liaj metiaj aferoj, krom pro 
iu forta bezono. 

— Sed kuraciĝon mi ne deziras, — ŝi diris. — Mi deziras rajdi 
al la milito kiel mia frato Eomero, aŭ prefere kiel Reĝo 
Teodeno, ĉar li mortis kaj havas samtempe honoron kaj 
pacon. 

— Estas tro malfrue, damo, por sekvi la Komandantojn, eĉ se 
vi disponus sufiĉan forton. Sed morto en batalo eble venos 
iam al ni ĉiuj, vole aŭ nevole. Vi estos pli bone preparita por 
fronti ĝin laŭ via maniero, se dum restas ankoraŭ tempo, vi 
faros laŭ la ordono de la kuracisto. Vi kaj mi, ni devas toleri 
pacience la horojn de atendado. 

Ŝi ne respondis, sed kiam li rigardis ŝin, al li ŝajnis, ke io en 
ŝi moliĝis, kvazaŭ severa frosto cedus pro unua febla aŭguro 
de la printempo. Larmo aperis en ŝia okulo kaj ruliĝis laŭ ŝia 
vango, kvazaŭ brileta pluvero. Ŝia fiera kapo iomete kliniĝis. 
Poste mallaŭte, kvazaŭ ŝi pli parolus al si ol al li, ŝi diris: 

— Sed la kuracistoj volas, ke mi kuŝu en la lito ankoraŭ sep 
tagojn. Kaj mia fenestro ne frontas orienten. 


Nun ŝia voĉo estis tiu de fraŭlino juna kaj malĝoja. Faramiro 
ridetis, kvankam lian koron plenigis kompato. 



— Ĉu via fenestro ne frontas orienten? — li diris. — Tion oni 
povas korekti. Tiurilate mi ordonos al la kuracestro. Se vi 
restos en tiu ĉi domo sub nia prizorgo, sinjorino, kaj ripozos, 
tiam vi promenos en tiu ĉi ĝardeno en la sunlumo, laŭ via 
volo; kaj vi rigardos orienten, kien iris ĉiuj niaj esperoj. Kaj ĉi 
tie vi trovos min promenanta kaj atendanta, kaj ankaŭ 
rigardanta orienten. Faciligus miajn zorgojn, se vi parolus al 
mi, aŭ promenus kun mi de tempo al tempo. 

Tiam ŝi levis sian kapon kaj rigardis denove en liajn okulojn; 
kaj ŝia pala vizaĝo koloriĝis. 

— Kiel mi faciligos viajn zorgojn, sinjoro? — ŝi demandis. 

— Kaj mi ne deziras la parolon de vivaj homoj. 

— Ĉu vi volas akcepti mian malkaŝan respondon? 

— Mi volas. 

— Do, Eovina de Rohano. Mi diras al vi, ke vi estas bela. En 
la valoj de niaj montetoj estas floroj belaj kaj helaj, kaj 
fraŭlinoj eĉ pli belaj; sed ĝis nun mi vidis en Gondoro nek 
floron nekfraŭlinon tiom belan kaj tiom malĝojan. Eble nur 
kelkaj tagoj restas antaŭ ol mallumo trafos nian mondon, kaj 
kiam ĝi venos, mi esperas fronti ĝin senŝancele; sed 
faciligus mian koron, se dum la suno ankoraŭ brilas, mi 
povus plu vidi vin. Ĉar vi kaj mi ambaŭ pasis sub la flugilojn 
de la Ombro, kaj la sama mano nin retiris. 

— Ve, ne min, moŝto! — ŝi diris. — Ombro ankoraŭ kovras 
min. Ne atendu de mi kuracon! Mi estas ŝildoportantino kaj 
mia mano estas malmilda. Sed mi dankas vin almenaŭ pro 
tio, ke mi ne devos resti en mia ĉambro. Mi promenos libere 
dank' al la bonkoreco de la Reganto de la Urbo. — Kaj ŝi 
genufleksis antaŭ li kaj reiris en la domon. Sed Faramiro 
dum longa tempo promenis sola en la ĝardeno, kaj lia 
rigardo jam turniĝis prefere al la domo ol al la orientaj muroj. 



Reveninte al sia ĉambro, li alvokis la kuracestron kaj aŭdis 
ĉion pri la Damo de Rohano, kion tiu povis rakonti. 

— Sed sendube, mastro, — diris la kuracestro, — vi ekscius 
pli multe de la duonulo, kiu estas ĉe ni; ĉar li partoprenis la 
rajdadon de Reĝo Teodeno kaj estis kun la Damo en la fino, 
oni diras. 

Kaj tiel Gaja estis sendita al Faramiro, kaj dum la tuta tago ili 
longe interparolis, kaj Faramiro eksciis multon, eĉ pli multon 
ol Grinĉjo vortigis; kaj li pensis, ke li jam iomete komprenas 
la malĝojon kaj maltrankvilon de Eovina el Rohano. Kaj dum 
la bela vespero Faramiro kaj Grinĉjo promenis en la ĝardeno, 
sed ŝi ne venis. 

Sed matene, kiam Faramiro venis el la Domoj, li vidis ŝin, 
dum ŝi staris sur la muroj, kaj ŝi estis tute blankvestita, kaj 
brilis en la sunlumo. Kaj li vokis ŝin, kaj ŝi venis suben, kaj ili 
promenis sur la herbo aŭ sidis kune sub verda arbo, jen 
silente, jen parolante. Kaj ĉiun postan tagon ili farissimile. 
Kaj la kuracestro, rigardante tra sia fenestro, ĝojis en sia 
koro, ĉar li estis kuracisto, kaj liaj zorgoj malpeziĝis; kaj estis 
certe, ke, malgraŭ pezo de la timo kaj misaŭguro en la 
homaj koroj, tiu duopo el liaj vartatoj plu prosperis kaj 
ĉiutage plifortiĝis. 

Kaj venis la kvina tago, post kiam Damo Eovina unuafoje iris 
al Faramiro; kaj ili denove staris kune sur la urba muro kaj 
rigardis. Ankoraŭ ne venis informoj, kaj ĉiuj koroj malhelis. 
Ankaŭ la vetero ne plu helis. Estisfride. Vento, kiu nokte 
estiĝis, jam akre blovis el la nordo, kaj ĝi plifortiĝadis; sed la 
ĉirkaŭaj terenoj aspektis grizaj kaj mornaj. 

Ili estis vestitaj pervarmaj roboj kaj pezaj manteloj, kaj 
super ĉio Damo Eovina portis bluan mantelegon el koloro de 
profunda somernokto, kaj ĉirkaŭ la orlo kaj la kolo surĝi 



estis arĝentaj steloj. Faramiro alportigis tiun robon kaj volvis 
ŝin per ĝi; kaj li opiniis, ke ŝi aspektas efektive bele kaj 
reĝinece, kiam ŝi staris tie apude. Tiu mantelego estis 
teksita por lia patrino, Finduilasa el Amroto, kiu mortis juna, 
kaj por li ĝi estis nur memoro pri belo antaŭlonga kaj pri lia 
unua funebro; kaj ŝia robo ŝajnis al li vestaĵo taŭga por la 
belo kaj malĝojo de Eovina. 

Sed nun ŝi frostotremis sub la stela mantelego, kaj ŝi rigardis 
norden, trans la grizaj proksimaj teroj, en la okulon de la 
malvarma vento, kie fore la ĉielo estis malmola kaj klara. 

— Kion vi serĉas, Eovina? — demandis Faramiro. 

— Ĉu ne la Nigra Pordego troviĝas tie fore? — ŝi diris. — Kaj 
ĉu ne li jam devis alveni tien? Pasis sep tagoj, de kiam li 
forrajdis. 

— Sep tagoj. Sed ne pensu malbone pri mi, se mi diras al vi: 
ili havigis al mi samtempe ĝojon kaj doloron, kiujn mi ne 
supozis iam sperti. Gojon, vidante vin; sed doloron, ĉar nun 
la timo kaj dubo en tiu ĉi misa tempo iĝis efektive malhelaj. 
Eovina, mi ne volas, ke tiu ĉi mondo finiĝu nun, nek perdi 
tiel baldaŭ tion, kion mi trovis. 

— Ĉu perdi tion, kion vi trovis, sinjoro? — ŝi respondis; sed ŝi 
rigardis lin serioze, kaj ŝiaj okuloj estis bonkoraj. — Mi ne 
scias, kion dum tiuj tagoj vi trovis, kion vi povus perdi. Sed 
vidu, amiko mia, pri tio ni ne parolu! Ni tute ne parolu! Mi 
staras ĉe iu terura rando, kaj en la abismo antaŭ miaj piedoj 
estas komplete mallume, sed ĉu estas ia lumo malantaŭ mi, 
mi ne povas scii. Ĉar mi ankoraŭ ne kapablas turniĝi. Mi 
atendas iun baton de la sorto. 

— Jes, ni atendas sortobaton, — diris Faramiro. Kaj ili diris 
nenion plu; kaj ŝajnis al ili, starantaj sur la muro, ke la vento 
ĉesis, kaj la lumo forvelkis, kaj la suno estis malakrigita, kaj 



silentiĝis ĉiuj bruoj en la Urbo kaj en la ĉirkaŭa regiono: nek 
vento, nek voĉo, nek birda trilo, nek folia susuro, nek ilia 
propra spirado estis aŭdebla; la batado de iliaj koroj 
senmoviĝis. La tempo haltis. 

Kaj dum ili staris tiel, iliaj manoj renkontiĝis kaj tenis sin 
reciproke, kvankam tion ili ne sciis. Kaj daŭre ili atendis 
nekonatan. Post iom da tempo ŝajnis al ili, ke super la firstoj 
de la foraj montoj leviĝis vasta montego da mallumo, 
baŭmante kiel ondo inundonta la mondon, kaj ĉirkaŭ ĝi 
fulmoj flagris; kaj poste tremego trakuris la teron, kaj ili 
sentis ŝanceliĝon de la muroj de la Urbo. Suspireca sono 
leviĝis el ĉiuj ĉirkaŭaj terenoj; kaj iliaj koroj subite ekbatis 
denove. 

— Tio memorigas min pri Numenoro, — diris Faramiro, kaj 
miris aŭdante sin paroli. 

— Ĉu pri Numenoro? 

— Jes, pri la lando Okcidentio, kiu dronis, kaj pri la malhela 
ondego grimpanta super la verdajn landojn kaj super la 
montojn, kaj proksimiĝanta, mallumo neeskapebla. Mi ofte 
sonĝas pri tio. 

— Do vi opinias, ke la Mallumo venas? Mallumo 
neeskapeblas? — diris Eovina kaj subite proksimiĝis al li. 

— Ne, — diris Faramiro, rigardante ŝian vizaĝon. — Tio estis 
nur bildo en la menso. Mi ne scias, kio okazas. La racio de 
mia maldorma menso sciigas al mi, ke okazis granda misaĵo, 
kaj ni staras ĉe la fino de tagoj. Sed mia koro diras, ke ne; 
kaj ĉiuj miaj membroj malpezas, kaj venas al mi espero kaj 
ĝojo, kiujn neniu racio povas malakcepti. Eovina, Blanka 
Damo de Rohano, en tiu ĉi horo mi ne kredas, ke iu ajn 
mallumo estos daŭra! 



Li kliniĝis kaj kisis ŝian frunton. 


Kaj tiel ili staris sur la muroj de la ĉefurbo de Gondoro, kaj 
ventego ekestis kaj blovis, kaj iliaj haroj, korvokoloraj kaj 
oraj, elstriis intermiksiĝe en la aero. Kaj la Ombro foriris, kaj 
la suno senvualiĝis, kaj la lumo elsaltis; kaj la akvo de 
Anduino ekbrilis kiel arĝento, kaj en ĉiuj doraoj de la Urbo la 
homoj ekkantis pro la ĝojo, kiu leviĝis en iliaj koroj el kiu 
fonto, ili ja ne sciis. 

Kaj antaŭ ol la suno multe posttagmezis, el la oriento alflugis 
granda aglo, kiu alportis novaĵojn preteresperajn de la 
Mastroj de I' Okcidento, kriante: 

Kantu jam, popolo de I' Turego Anoro, 
ĉar la Regno de Saŭrono finiĝis por ĉiam, 
kaj la Malhela Turego estas detruita. 

Kantu kaj ĝoju, popolo de 1' Turego Garda, 
ĉar via vaĉado ne estis vana, 
kaj rompitas la Nigra Pordego, 
via Reĝo trapasis, 
kaj li estas venkinta. 

Kantu ĝojplene, infanoj de 1' okcidento, 
ĉar via Reĝo venos denove, 
kaj li loĝados inter vi 
ĉiujn tagojn de via vivo. 

Kaj la Arbo velkinta estos renovigita, 
kaj li plantos ĝin en la lokoj altaj, 
kaj la Urbo estos benita. 

Kantu la tuta popolo! 

Kaj la homoj kantis sur ĉiuj vojoj de la Urbo. 

La sekvintaj tagoj estis oraj, kaj printempo kaj somero 
kuniĝis kaj jubilis kune sur la kampoj de Gondoro. Kaj 
informoj jam venis per rapidaj rajdantoj el Kairo Andros pri 



ĉio farita, kaj la Urbo pretiĝis por la alveno de la Reĝo. 
Grinĉjo estis alvokita kaj forrajdis kun la furgonoj, kiuj portis 
varprovizojn al Osgiliado kaj de tie al Kairo Andros. Sed 
Faramiro ne iris, ĉar jam kuracita li surprenis sian 
aŭtoritatecon kaj la regantecon, kvankam nur por mallonga 
daŭro, kaj lia devo estis prepari por iu, kiu anstataŭos lin. 

Ankaŭ Eovina ne foriris, kvankam ŝia frato sendis mesaĝon, 
kun peto ke ŝi venu al la kampo de Kormaleno. Kaj Faramiro 
miris pro tio, sed li malofte vidis ŝin, estante okupata pri aliaj 
aferoj; kaj ŝi plu loĝis en la Domoj de Kuracado kaj promenis 
sola en la ĝardeno, kaj ŝia vizaĝo denove paliĝis, kaj ŝajnis, 
ke en la tuta Urbo nur ŝi malsanetas kaj malĝojas. Kaj la 
kuracestro estis ĉagrenita, kaj li rakontis pri tio al Faramiro. 

Poste Faramiro venis serĉante ŝin, kaj ankoraŭfoje ili staris 
kune sur la muro; kaj li diris al ŝi: 

— Eovina, kial vi prokrastas ĉi tie, kaj ne iras al la jubilado 
en Kormaleno post Kairo Andros, kie via frato atendas vin? 

— Ĉu vi ne scias? — ŝi diris. Sed li respondis: 

— Povas esti du kialoj, sed mi ne scias, kiu el ili estas vera. 

— Mi ne emas ludi per enigmoj, — ŝi diris. — Parolu pli rekte. 

— Do se tion vi volas, damo, — li diris, — vi ne foriras, ĉar 
alvokis vin nur via frato, kaj rigardi Mastron Aragorno, 
heredinton de Elendilo, dum lia triumfo jam ne havigus al vi 
ĝojon. Aŭ ĉar ne foriris mi, kaj vi plu deziras esti proksima al 
mi. Kaj eble pro ambaŭ tiuj kialoj, kaj vi mem ne scias elekti 
inter ili. Eovina, ĉu vi ne amas min, aŭ ne volas tion? 


— Mi volis esti amata de alia, — ŝi respondis. — Sed mi 
deziras kompaton de neniu. 



— Tion mi scias. Vi deziris la amon de Mastro Aragorno. Ĉar li 
estis alta kaj potenca, kaj vi volis havi renomon kaj gloron 
kaj esti levita super la mizerulojn kiuj rampas sur la tero. Kaj 
li ŝajnis al vi admirinda, kiel granda komandanto eble ŝajnas 
al juna soldato. Ĉar tia li estas, sinjoro inter la batalantoj, la 
plej granda nun ekzistanta. Sed kiam li donis al vi nur 
komprenemon kaj kompaton, tiam vi deziris havi nenion, 
escepte de kuraĝa morto en batalo. Rigardu min, Eovina! 

Kaj Eovina rigardis Faramiron longe kaj senŝancele; kaj 
Faramiro diris: 

— Ne malestimu kompaton, kiu estas donaco de milda koro, 
Eovina! Sed mi ne proponas al vi mian kompaton. Ĉar vi 
estas damo alta kaj brava kaj mem akiris renomon, kiu ne 
estas forgesota; kaj vi estas damo bela, mi opinias, kion eĉ la 
vortoj de la elfa lingvo ne sufiĉe priskribas. Kaj mi amas vin. 
lam mi kompatis vian malĝojon. Sed nun, eĉ se vi estus 
sentrista, sen timo aŭ ajna manko, se vi estus la feliĉa reĝino 
de Gondoro, mi ankoraŭ amus vin. Eovina, ĉu vi ne amas 
min? 

Tiam la koro de Eovina ŝanĝiĝis, aŭ eble ŝi finfine komprenis 
ĝin. Kaj subite forlasis ŝin vintro, kaj la suno brilis al ŝi. 

— Mi staras en Minaso Anor, la Turego de la Suno, — ŝi diris. 

— Kaj jen! La Ombro foriris! Mi ne plu estos ŝildoportantino, 
nek konkuros kun la grandaj rajdistoj, nek ĝojos nur pri 
kantoj de mortigo. Mi estos kuracistino, kaj amos ĉion, kio 
kreskas kaj ne estas malfekunda. — Ŝi denove rigardis 
Faramiron. — Mi ne plu deziras esti reĝino. 

Tiam Faramiro ridis gaje. 

— Tio estas bona, — li diris, — ĉar Reĝo mi ne estas. Sed mi 
edzinigos la Blankan Damon de Rohano, se tion ŝi volos. Kaj 
se ŝi tion volas, ni do transiru la riveron kaj en tagoj pli 



feliĉaj ni loĝu en la bela Itilio kaj kreu tie ĝardenon. Ĉio 
kreskos en ĝojo tie, se venos la Blanka Damo. 

— Ĉu do mi devos forlasi mian propran popolon, viro el 
Gondoro? — ŝi demandis. — Kaj ĉu vi volas, ke via fiera 
popolo diru pri vi: “Jen iras princo, kiu malsovaĝigis furiozan 
ŝildoportantinon el la nordo! Ĉu ne troviĝis elektinda virino 
el la Numenora raso?” 

— Mi volas, — diris Faramiro kaj brakumis ŝin kaj kisis ŝin 
sub la sunluma ĉielo, kaj li tute ne ĝeniĝis pro tio, ke ili 
staras alte sur la muro kaj estas videblaj de multaj. Kaj 
multaj efektive vidis ilin kaj la lumon, kiu ĉirkaŭis ilin, kiam 
ili venis suben de la muroj kaj iris man-en-mane ĝis la Domoj 
de Kuracado. 

Kaj al la kuracestro Faramiro diris: 

— Jen Eovina, la Damo el Rohano, kaj nun ŝi estas kuracita. 
Kaj la kuracestro diris: 

— Do mi liberigas ŝin el mia prizorgo kaj adiaŭas ŝin, kaj ŝi 
neniam denove suferu doloron aŭ malsanon. Mi rekomendas 
ŝin al prizorgo de la Reganto de la Urbo, ĝis revenos ŝia 
frato. 

Sed Eovina diris: 

— Tamen nun, havante permeson foriri, mi volas resti. Ĉar 
tiu ĉi Domo iĝis por mi la plej benita el ĉiuj loĝejoj. 

Kaj ŝi restis tie, ĝis venis Reĝo Eomero. 

Ĉio estis nun pretigata en la Urbo; kaj formiĝis granda 
homamaso, ĉar la novaĵo disvastiĝis en ĉiuj regionoj de 
Gondoro, de Min-Rimono ĝis eĉ Pinato Gelin kaj la 
malproksimaj marbordoj. Kaj ĉiuj, kiuj povisveni al la Urbo, 



venis rapide. Kaj la Urbo denove pleniĝis de virinoj kaj belaj 
infanoj, kiuj reiris al siaj domoj ŝarĝite de floroj; kaj el Dol 
Amroto venis harpistoj, kiuj plej lerte harpis en la tuta lando; 
kaj troviĝis ludantoj de vjoloj kaj de flutoj kaj de arĝentaj 
trumpetoj kaj klarvoĉaj kantistoj el la valoj de Lebenino. 

Finfine venis vespero, dum kiu de la muroj videbliĝis la 
pavilonoj, kaj tra la tuta nokto lanternoj lumis, dum la homoj 
atendis la tagiĝon. Kaj kiam la suno leviĝis en la klara 
mateno super la orientajn montojn, sur kiuj ne plu kuŝis 
ombroj, tiam ĉiuj sonoriloj sonoris, kaj ĉiuj standardoj 
malvolviĝis kaj flirtis en la vento; kaj sur la Blanka Turo de la 
Citadelo la standardo de la Regantoj, hele arĝenta kiel neĝo 
en la sunlumo, surhavante nek blazonon nek devizon, estis 
lastfoje hisita super Gondoro. 

Nun la Komandantoj de 1' Okcidento kondukis sian armeon al 
la Urbo, kaj la homoj vidis ilin avancantaj vicon post vico, 
flagrantaj kaj ekbrilantaj en la sunleviĝo kaj arĝente 
muarantaj. Kaj tiel ili alvenis antaŭ la Pordegon kaj haltis je 
mejl-okono antaŭ la muroj. Gis nun neniu pordoklapo estis 
restarigita, sed barilo estis metita trans la enirejoj de la 
Urbo, kaj tie staris armitoj en arĝento kaj nigro kun 
elingigitaj longaj glavoj. Antaŭ la barilo staris Reganto 
Faramiro kaj Hurino, Gardisto de la Ŝlosiloj, kaj aliaj 
komandantoj de Gondoro, kaj Damo Eovina el Rohano kun 
marŝalo Elfhelmo kaj multaj kavaliroj de Markio; kaj 
ambaŭflanke de la Pordego estis granda amaso da belaj 
homoj en buntaj vestaĵoj kaj florgirlandoj. 

Do nun estis larĝa spaco antaŭ la muroj de Minaso Tirit, kaj 
ĝin enfermis ĉiuflanke la kavaliroj kaj soldatoj de Gondoro 
kaj Rohano, kaj la popolo de la Urbo kaj el ĉiuj landopartoj. 
Ĉiuj silentiĝis, kiam el la amaso enpaŝis la dunadanoj en 
arĝento kaj grizo; kaj antaŭ ili venis malrapide Mastro 
Aragorno. Li estis vestita en nigra maŝarmaĵo ornamita per 



arĝento, kaj li portis longan mantelon el pura blanko agrafita 
ĉe la gorĝo per verda juvelo defore brilanta; sed lia kapo 
estis nekovrita. Kun li estis Eomero el Rohano, kaj Princo 
Imrahilo, kaj Gandalfo tute blankvestita, kaj kvar etaj figuroj, 
pri kiuj miris multaj homoj. 

— Ne, kuzino! Ili ne estas knaboj, — dirisjoreta al sia 
parencino el Imloto Melui, kiu staris apude. — lli estas 
Perianoj el la fora lando de la Duonuloj, kie ili estas laŭdire 
tre famaj princoj. Tion mi scias, ĉar mi vartis unu el ili en la 
Domoj. Ili estas malgrandaj, sed ili estas bravaj. Vidu, 
kuzino, unu el ili iris kun nur sia eskviro en la Nigran Landon 
kaj batalis tie sola kontraŭ la Malhela Mastro mem, kaj 
fajrigis ties Turegon, se tion vi povas kredi. Almenaŭ tion oni 
rakontas en la Urbo. Temas verŝajne pri tiu, kiu marŝas kun 
nia Elfŝtono. Ili estas koraj amikoj, mi aŭdis. Nu, li estas 
mirindulo, Mastro Elfŝtono: ne tro molparola, certe, sed li 
havas koron oran, kiel oni diras, kaj li havas manojn 
kuracajn. “La manoj de la Reĝo estas manoj de kuracisto”, mi 
diris; kaj tiamaniere ĉio estis retrovita. Kaj Mitrandiro diris al 
mi: “Joreta, la homoj longe memoros viajn vortojn”, kaj... 

Sed al Joreta ne estis permesate daŭrigi la klarigon al la 
kampara parencino, ĉar sonoris trumpeto, kaj sekvis 
kompleta silento. Tiam el la Pordego venis Faramiro kaj 
Hurino kun la Ŝlosiloj, kaj neniuj aliaj, krom ke malantaŭ ili 
marŝis kvarviroj en la altaj kaskoj kaj armaĵo de la Citadelo, 
kaj tiuj portis grandan keston el nigra lebetrono ligita per 
arĝento. 

Faramiro renkontis Aragornon meze de la kunvenintoj, kaj li 
genuiĝis, kaj diris: 

— La lasta Reganto de Gondoro petas permeson transdoni 
sian oficon. 



Li etendis blankan bastoneton, sed Aragorno akceptis la 
bastoneton kaj redonisĝin, dirante: 

— Tiu ofico ne finiĝis, kaj ĝi estos via kaj posedaĵo de viaj 
heredontoj, tiel longe, kiel daŭros mia nasklinio. Plenumu do 
vian oficon! 

Faramiro stariĝis kaj parolis klarvoĉe: 

— Homoj de Gondoro, aŭdu nun la Reganton de la Regno! 
Jen! Finfine venis iu por pretendi la reĝecon. Jen estas 
Aragorno, filo de Aratorno, ĉefo de la Dunadanoj el la Nordo, 
Komandanto de la Armeo de 1' Okcidento, portanto de la 
Glavo Reforĝita, venkinto en batalo, kies manoj havigas 
kuracadon, la Elfŝtono, Elesaro el la linio de Valandilo, filo de 
Isilduro, Elendila filo el Numenoro. Ĉu li estu la Reĝo kaj 
eniru en la Urbon kaj loĝadu tie? 

Kaj la tuta homamaso kaj la tuta popolo kriis jes kvazaŭ 
unuvoĉe. Kaj Joreta diris al sia parencino: 

— Tio ĉi estas nur ceremonio tia, kian ni havas en la Urbo, 
kuzino; ĉar li jam eniris, kiel mi klarigis al vi; kaj li diris al 
mi... — Kaj ŝi denove devis silentiĝi, ĉar Faramiro denove 
ekparolis. 

— Homoj el Gondoro, la analistoj diras, ke en la malnova 
tempo la reĝo kutime ricevis la kronon de sia patro, antaŭ ol 
tiu mortis; aŭ se tio ne eblis, li iris sola kaj akceptis ĝin el la 
manoj de sia patro en la tombo, kie tiu estis kuŝigita. Sed 
pro tio, ke nun la aferoj devas esti alimaniere aranĝitaj, per 
la aŭtoritato de la Reganto mi hodiaŭ portigis ĉi tien el Rat 
Dineno la kronon de Earnuro, la lasta Reĝo, kies tagoj pasis 
dum la epoko de niaj prapatroj antaŭ longe. 

La gardistoj paŝis antaŭen, kaj Faramiro malfermis la keston 
kaj levis la antikvan kronon. Gi estis formita simile al la 



kaskoj de la citadelaj gardistoj, sed ĝi estis pli impona, kaj ĝi 
estis tute blanka, kaj la aloj ambaŭflanke estis faritaj el 
perlamoto kaj arĝento simila al marbirdaj flugiloj, ĉar ĝi estis 
la emblemo de la reĝoj, kiuj venis transmaren. Sep gemoj 
diamantaj estis enfiksitaj en la cirkleto, kaj sur ĝia supro 
estis fiksita unu juvelo, kies lumo supreniris kvazaŭ flamo. 

Tial Aragorno prenis la kronon, levis ĝin alte kaj diris: 

— Et Earello Endorenna utŭlien. Sinome maruvan ar 
Hildinyar tenn' Ambar-metta! 

Kaj tiuj estis la vortoj, kiujn Elendilo parolis, kiam li alvenis 
el la maro surflugiloj de la vento: “El la Granda Maro al Mez- 
Tero mi venis. En tiu ĉi loko loĝados mi kaj miaj heredontoj, 
ĝis la fino de la mondo". 

Poste, mirigante multajn, Aragorno ne surkapigis la kronon, 
sed redonis ĝin al Faramiro kaj diris: 

— Per la penado kaj kuraĝo de multaj mi ricevas mian 
heredaĵon. Rekone de tio, mi deziras, ke la Ringoportinto 
alportu la kronon, kaj Mitrandiro metu ĝin sur mian kapon, 
se li konsentas; ĉar li estis la instiginto de ĉio plenumita, kaj 
lia estas tiu ĉi venko. 

Tiam Frodo paŝis antaŭen kaj prenis de Faramiro la kronon 
kaj portis ĝin al Gandalfo; kaj Aragorno genuiĝis, kaj 
Gandalfo metis la Blankan Kronon sur lian kapon kaj diris: 

— Nun venas la tagoj de la Reĝo, kaj ili estu benitaj, dum 
daŭros la regado de la valaroj! 

Sed kiam Aragorno stariĝis, ĉiuj spektantoj rigardis lin 
silente, ĉar ŝajnis al ili, ke li estas rivelita al ili nun la unuan 
fojon. Alta kiel la pratempaj maraj reĝoj, li superis ĉiujn 
apudulojn. Multjarulo li ŝajnis, kaj tamen en la zenito de sia 



vivo; kaj saĝecon indikis lia frunto, kaj en liaj manoj estis 
forto kaj kuracemo, kaj lumo ĉirkaŭis lin. Kaj tiam Faramiro 
kriis: 

— Vidu la Reĝon! 

Kaj tiumomente ĉiuj trumpetoj estis blovataj, kaj Reĝo 
Elesaro eliris kaj alvenis la barilon, kaj Hurino kun la Ŝlosiloj 
forŝovis ĝin; kaj meze de la muziko de harpoj, vjoloj kaj 
flutoj kaj kantado de klaraj voĉoj la Reĝo trairis la 
florkovritajn vojojn kaj venis al la Citadelo kaj eniris; kaj la 
standardo de la Arbo kaj la Steloj estis malvolvita sur la plej 
alta turo, kaj komenciĝis la regado de Reĝo Elesaro, pri kiu 
rakontis multaj kantoj. 

Dum lia epoko la Urbo estis pli ol iam ajn beligita, eĉ pli ol 
dum la tagoj de ĝia unua gloro; kaj ĝin plenigis arboj kaj 
fontanoj, kaj ĝiaj pordoj estis forĝitaj el mitrilo kaj ŝtalo, kaj 
ĝiaj stratoj estis pavimitaj je blanka marmoro; kaj la popolo 
de la Monto laboris en ĝi, kaj la popolo de 1' Arbaro ĝojis veni 
tien; kaj ĉio estis kuracita kaj riparita, kaj domoj estis 
plenigitaj de viroj kaj virinoj kaj la ridado de infanoj, kaj 
neniu fenestro estis blinda, nek iu ajna korto malplena; kaj 
post la fino de la Tria Epoko de la mondo en la nova tempo ĝi 
konservis la memoron kaj la gloron de la forpasintaj jaroj. 

Dum la tagoj, kiuj sekvis lian kronadon, la Reĝo sidis sur sia 
trono en la Halo de la Reĝoj kaj anoncis siajn juĝojn. Kaj 
ambasadoroj venis de multaj landoj kaj popoloj, de 1' oriento 
kaj de la sudo, kaj de la limoj de Mornarbaro, kaj de 
Dunlando en la okcidento. Kaj la Reĝo pardonis tiujn 
orientulojn, kiuj kapitulaciis, kaj forsendis ilin liberigitaj, kaj 
paciĝis kun la popoloj de Harado; kaj la sklavojn de Mordoro 
li liberigis kaj donis al ili ĉiujn terojn ĉirkaŭ lago Nurneno por 
ilia propra uzado. Kaj multaj estis kondukitaj al li por ricevi 
liajn laŭdojn kaj kompensaĵon pro la kuraĝeco; kaj laste la 



estro de la gardistoj kondukis al li por prijuĝo Beregondon. 
Kaj la reĝo diris al Beregondo: 

— Beregondo, per via glavo estis verŝita sango en la 
Sanktejo, kie tio estas malpermesita. Krome, vi forlasis vian 
postenon sen permeso de la Reganto aŭ de via komandanto. 
Pro tiuj aferoj en pratempo la puno estis morto. Nun mi 
devas anonci vian sorton. 

» Ĉiu puno estas nuligita pro via kuraĝo en batalo, kaj eĉ pli 
pro tio, ke ĉio farita de vi rezultis pro amo al la mastro 
Faramiro. Malgraŭ tio, vi devas forlasi la gardistaron de la 
Citadelo, kaj vi devos foriri el la Urbo Minaso Tirit. 

La sango forlasis la vizaĝon de Beregondo, kaj li estis 
dolorigita en la koro kaj klinis sian kapon. Sed la Reĝo diris: 

— Tiel devas okazi, ĉar vi estas postenigota en la Blanka 
Trapo, la gardistaro de Faramiro, Princo de Itilio, kaj vi estos 
la trupestro kaj loĝos en Emino Arnen honore kaj pace, 
servante tiun, por kiu vi riskis ĉion, por savi lin el la morto. 

Kaj tiam Beregondo, perceptante la indulgon kaj justecon de 
la Reĝo, iĝis ĝoja, kaj genuinte kisis lian manon kaj foriris 
feliĉa kaj kontenta. Kaj Aragorno donis al Faramiro Itilion kiel 
ties princlandon, kaj ordonis ke li loĝadu en la montaro 
Emino Arnen en la vidkampo de la Urbo. 

— Ĉar, — li diris, — Minaso Itil en la Morgula Valo estos 
komplete detruita kaj, kvankam ĝi eble kun paso de la 
tempo estos purigita, neniu povos loĝi tie dum multaj longaj 
jaroj. 

Kaj lastan el ĉiuj Aragorno salutis Eomeron de Rohano, kaj ili 
brakumis sin, kaj Aragorno diris: 



— Inter ni ne povas esti parolo pri donado aŭ ricevado, nek 
pri kompensaĵo; ĉar ni estasfratoj. En horofeliĉa Eorlo rajdis 
el la Nordo, kaj neniam estis ligateco de popoloj pli benita, 
tiel ke neniu iam ajn malplenumis la dezirojn de 1' alia, nek 
tion iam faros. Nu, kiel vi scias, ni kuŝigis Teodenon la Faman 
en tombo en la Sanktejo, kaj tie li kuŝos por ĉiam inter la 
Reĝoj de Gondoro, se vi volas. Aŭ se vi deziros tion, ni venos 
al Rohano kaj reportos lin por ripozi inter lia propra popolo. 

Kaj Eomero respondis: 

— Ekde tiu tago, kiam vi leviĝis antaŭ mi el la verda herbaro 
de la montetoj, mi vin amas, kaj tiu amo ne velkos. Sed nun 
mi devos foriri por kelka tempo al mia propra regno, kie 
multo estas kuracenda kaj ordigenda. Sed koncerne la 
Falinton, kiam ĉio estos pretigita, ni revenos por li; sed 
intertempe li dormu ĉi tie. Kaj Eovina diris al Faramiro: 

— Nun mi devas reiri al mia propra lando kaj rigardi ĝin 
ankoraŭ unufoje, kaj helpi mian fraton en lia laboro; sed 
kiam tiu, kiun mi longe amis kiel patron, estos entombigita, 
mi revenos. 

Tiel pasis la ĝojaj tagoj; kaj la okan tagon de majo la rajdistoj 
de Rohano pretigis sin kaj forrajdis laŭ la Norda Vojo, apud 
kiu staris homoj honorantaj kaj laŭdantaj ilin, de la Pordego 
de la Urbo ĝis la muroj de Pelenoro. Kaj ĉiuj aliaj, kiuj loĝadis 
malproksime, reiris jubile al siaj hejmoj; sed en la Urbo estis 
laboro de multaj manoj entuziasmaj por rekonstrui kaj 
renovigi, kaj forigi ĉiujn militcikatrojn kaj la memoron pri la 
mallumo. 

La hobitoj plu restadis en Minaso Tirit kun Legolaso kaj 
Gimlio, ĉar Aragorno ne volis, ke la kunularo malligiĝu. 


— Fine ĉio simila devos ĉesi, — li diris, — sed mi preferus, ke 
vi restu iomete pli longe: ĉar la kompletiĝo de ĉiuj faroj 



partoprenitaj de vi ankoraŭ ne okazis. Proksimiĝas tago, kiun 
mi antaŭvidis dum ĉiuj jaroj de mia vireco, kaj kiam tiu 
venos, mi deziras ke miaj amikoj estu kun mi. 

Sed pri tiu tago li rifuzis diri ion plian. 

Dum tiuj tagoj la Kunularanoj de la Ringo loĝis kune en bela 
domo kun Gandalfo, kaj ili iris laŭvole ien-tien. Kaj Frodo 
diris al Gandalfo: 

— Ĉu vi scias, kia estos tiu tago, pri kiu parolas Aragorno? 
Ĉar ni estas feliĉaj ĉi tie, kaj ne sopiras foriri; sed la tagoj 
forkuras, kaj Bilbo atendas; kaj la Provinco estas mia hejmo. 

— Ankaŭ Bilbo, — diris Gandalfo, — atendas tiun saman 
tagon, kaj li scias, kio prokrastigas vin. Kaj koncerne la 
pasadon de la tagoj, nun estas nur majo, kaj ankoraŭ ne 
komenciĝis la somero; kaj kvankam ĉio ŝajnas ŝanĝita, 
kvazaŭ forpasus monda epoko, tamen laŭ la arboj kaj la 
herbo pasis malpli ol jaro post kiam vi ekvojaĝis. 

— Grinĉjo, — diris Frodo, — ĉu vi ne diris, ke Gandalfo estas 
malpli sekretema ol antaŭe? Li tiam laciĝis pro siaj laboroj, 
ŝajnas al mi. Nun li refortiĝas. 

Kaj Gandalfo diris: 

— Multaj ŝatas scii anticipe, kio estas metota sur la tablon; 
sed tiuj, kiuj laboris pretigante la feston ŝatas teni sian 
sekreton, ĉar miro plilaŭtigas la laŭdvortojn. Kaj Aragorno 
mem atendas signon. 

Venis tago, en kiu Gandalfo ne estis trovebla, kaj la kunuloj 
scivolis, kio estas okazonta. Sed Gandalfo kondukis 
Aragornon el la Urbo nokte al la suda subo de la monto 
Mindoluino; kaj tie ili trovis padon faritan praepoke, sur kiu 
malmultaj nun aŭdacis paŝi. Ĉar ĝi kondukis supren sur la 




monton al alta sanktejo, kien kutimis iri nur la reĝoj. Kaj ili 
supreniris laŭ kruta vojo, ĝis ili venis al alta kampo sub la 
neĝoj, kiuj vestis la imponajn montopintojn, kaj ĝi rigardis 
trans la krutegaĵon, kiu staris malantaŭ la Urbo. Kaj starante 
tie ili esploris la terenojn, ĉarvenis la mateno; kaj ili vidis la 
turojn de la Urbo forsube kiel blankajn krajonojn tuŝitajn de 
la sunlumo, kaj la tuta valo de Anduino similis ĝardenon, kaj 
la Ombrajn Montojn vualis ora nebuleto. Unuflanke ilia 
vidkampo etendiĝis ĝis la griza Emin Muilo, kaj la ekbrilo de 
Raŭroso similis stelon flagrantan en malproksimo. Kaj 
aliflanke ili vidis la Riveron kiel rubandon kuŝigitan ĝis 
Pelargiro, kaj poste estis lumo sur la orlo de la ĉielo, kiu 
indikis la maron. 

Kaj Gandalfo diris: 

— Jen via regno kaj la kerno de pli granda regno estonta. La 
Tria Epoko de la mondo finiĝis, kaj la nova epoko 
komenciĝis; kaj via tasko estas ordigi ĝian komenciĝon kaj 
konservi tion, kio meritas konserviĝon. Ĉar, kvankam multo 
estas savita, multo devas nun forpasi; kaj ankaŭ la potenco 
de la Tri Ringoj finiĝis. Kaj ĉiuj landoj, kiujn vi vidas, kaj tiuj 
ĉirkaŭantaj ilin, estos loĝataj de Homoj. Ĉarvenas la tempo 
de la Homa Superregado, kaj la Pliaĝa Parencaro velkos aŭ 
foriros. 

— Mi bone scias tion, kara amiko, — diris Aragorno, — sed mi 
volas plu havi vian konsiladon. 

— Jam ne tre longe, — diris Gandalfo. — La Tria Epoko estis 
mia epoko. Mi estis la Malamiko de Saŭrono; kaj mia laboro 
ĉesis. Baldaŭ mi foriros. La ŝarĝo devas nun pezi survin kaj 
vian parencaron. 

— Sed mi mortos, — diris Aragorno. — Ĉar mi estas 
mortemulo, kaj kvankam pro tio, kio mi estas, kaj de la raso 



Okcidenta nemiksita, mi eble havos vivon pli longan ol aliaj, 
tamen tio estos nur tempeto; kaj kiam tiuj, kiuj estas en la 
virinaj uteroj, naskiĝos kaj maljuniĝos, ankaŭ mi maljuniĝos. 
Kaj kiu tiam regos Gondoron kaj tiujn, kiuj fidas tiun ĉi 
Urbon, kvazaŭ sian reĝinon, se mia deziro ne estos 
plenumita. La Arbo en la Korto de 1' Fontano ankoraŭ estas 
velkinta kaj malfekunda. Kiam mi vidos signon, ke iam estos 
alie? 

— Forturnu vian vizaĝon de la verda mondo, kaj rigardu tien, 
kie ĉio ŝajnas malfekunda kaj malvarma! 

Tiam Aragorno turnis sin, kaj malantaŭ li estis ŝtonoza 
deklivo subeniranta de la randoj de la neĝo; kaj rigardante li 
konsciiĝis, ke tie sola en la dezerta lando staris kreskaĵo. Kaj 
li supreniris al ĝi kaj ekvidis, ke el la rando de la neĝo leviĝis 
arbido alta ne pli ol tri futojn. Jam ĝi eligis junajn foliojn 
longajn kaj belformajn, malhelajn supre kaj arĝentajn sube, 
kaj sur sia svelta pinto ĝi portis florgrapoleton, kies blankaj 
petaloj brilis kiel la sunluma neĝo. 

Tiam Aragorno kriis: 

— Ye! utŭvienyes! Mi trovis ĝin! Jen! Ĉi tie estas ido de la 
Plejaĝa el la Arboj! Sed kiel ĝi kreskas ĉi tie? Ĉar ĝi mem 
ankoraŭ ne estas sep jarojn aĝa. 

Kaj Gandalfo alirinte rigardis ĝin kaj diris: 

— Vere ĝi estas arbido el la linio de la bela Nimloto, kaj tiu 
estis plantido de Galatiliono, kaj tiu estis frukto de 
Telperiono multnoma, la Plejaĝa el la Arboj. Kiu povas diri, 
kiel ĝi venas ĉi tien en la difinita horo? Sed tie ĉi estas 
antikva sanktejo, kaj frukto estis semita ĉi tie nepre antaŭ ol 
la reĝoj falis kaj la Arbo velkis en la korto. Ĉar oni diras, ke 
kvankam la frukto de la Arbo malofte maturiĝas, tamen la 
vivo en ĝi povas poste kuŝi dormanta tra multaj longaj jaroj. 



kaj neniu povas antaŭdiri la tempon, kiam ĝi vekiĝos. 
Memoru tion. Ĉar se iam frukto maturiĝos, ĝi devos esti 
plantita, poreviti, ke la linio formortu el la mondo, same kiel 
la raso de Elendilo kuŝis kaŝite en la dezertoj de la nordo. 
Tamen la linio de Nimloto estas multe pli aĝa ol via linio, 

Reĝo Elesaro. 

Poste Aragorno metis sian manon milde al la arbido, kaj jen! 
Ĝi ŝajnis kroĉiĝi nur malforte al la tero, kaj ĝi estis elterigita 
sendamaĝe; kaj Aragorno reportis ĝin al la Citadelo. Poste la 
velkinta arbo estis elradikigita, sed kun respektego; kaj oni 
ne bruligis ĝin, sed kuŝigis ĝin en la silento de Rat Dineno. 
Kaj Aragorno plantis la novan arbon en la korto apud la 
fontano, kaj rapide kaj ĝoje ĝi komencis kreski; kaj kiam 
alvenis junio, ĝi estis ŝarĝita je arbofloroj. 

— La signo estas donita, kaj la tago ne malproksimas, — diris 
Aragorno kaj starigis sentinelojn sur la muroj. 

Estis la tago antaŭ la Somermezo, kiam kurieroj venis el 
Amono Din al la Urbo kaj diris, ke rajdas el la nordo hela 
popolo, kiu nun proksimiĝas al la muroj de Pelenoro. Kaj la 
Reĝo diris: 

— Finfine ili venas. La tuta Urbo estu pretigata! 

En la antaŭvespero de la Somermezo, kiam la ĉielo estis 
safirkolora kaj blankaj steloj malfermiĝis en la oriento, sed la 
okcidento ankoraŭ oris, kaj la aero estisfriska kaj belodora, 
la rajdantoj venis laŭ la Norda Vojo al la pordego de Minaso 
Tirit. La unuaj rajdis Elrohiro kaj Eladano kun arĝenta 
standardo, poste venis Glorfindelo kaj Erestoro kaj la tuta 
domanaro de Rivendelo, post ili venis Damo Galadriela kaj 
Celeborno, la Mastro de Lotlorieno, sur blankaj ĉevaloj kaj 
kun ili multaj bonuloj de ilia lando grizmantelitaj kun blankaj 
gemoj en la haroj; kaj la lasta venis Mastro Elrondo, potenca 



inter elfoj kaj homoj, kun sceptro de Anuminaso, kaj apud li 
sur griza pordama rajdĉevalo rajdis lia filino Arvena — la 
vespera stelo de sia popolo. 

Kaj Frodo, vidinte ŝin veni briletanta en la vespero kun steloj 
sur la frunto kaj dolĉa parfumo ĉirkaŭanta, emociiĝis 
miregante, kaj li diris al Gandalfo: 

— Fine mi komprenas, kial ni atendis! Jen la finalo! Jam ne 
nur la tago estos amata, sed ankaŭ la nokto estos bela kaj 
benata kaj ĝia tuta timo forpasos! 

Tiam la Reĝo bonvenigis siajn gastojn, kaj ili elseliĝis; kaj 
Elrondo transdonis la sceptron, kaj metis la manon de sia 
filino en la manon de la Reĝo, kaj kune ili supreniris en la 
Altan Urbon, kaj ĉiuj steloj ekfloris sur la ĉielo. Kaj Aragorno, 
Reĝo Elesaro, edziĝis kun Arvena Undomiela en la Urbo de la 
Reĝo en la tago de la Somermezo, kaj la rakonto pri ilia 
longa atendado kaj penado atingis plenumiĝon. 



6 


Multaj disiĝoj 

Kiam la tagoj de jubilado fine ĉesis, la kunuloj pripensis 
reiron al la propraj hejmoj. Kaj Frodo iris al la Reĝo, dum tiu 
sidis kun la Reĝino Arvena apud la fontano, kaj ŝi kantis 
kanton de Valinoro, dum la Arbo kreskis kaj floris. Ili 
bonvenigis Frodon kaj stariĝis salute; kaj Aragorno diris: 

— Mi scias, kion vi venis diri, Frodo: vi volas reiri al via 
propra hejmo. Nu, plej kara amiko, arbo plej bone kreskas en 
la lando de siaj prapatroj; sed vi en ĉiuj landoj de la 
Okcidento ĉiam estos bonvena. Kaj kvankam via popolo 
havis malmulte da famo en la legendoj de la grandiozuloj, ĝi 
jam havos pli da renomo ol multaj vastaj regnoj ne plu 
ekzistantaj. 

— Vere estas, ke mi deziras reiri al la Provinco, — diris Frodo. 

— Sed unue mi devos iri al Rivendelo. Ĉarse io povus manki 
en tempo tiel benita, mankis al mi Bilbo; kaj mi malĝojis, 
kiam mi vidis, ke el la domanaro de Elrondo ne venis li. 

— Ĉu tio mirigis vin, Ringoportinto? — diris Arvena. — Vi ja 
konas la potencon de tiu aĵo, kiu estas nun detruita; kaj ĉio 
farita de tiu potenco jam forpasas. Sed via parenco posedis 
ĝin pli longe ol vi. Li aĝe nun maljunas, laŭ sia speco; kaj li 
atendas vin, ĉar li ne plu faros longajn vojaĝojn, krom unu. 

— Do mi petas permeson foriri baldaŭ, — diris Frodo. 

— Post sep tagoj ni iros, — diris Aragorno. — Ni rajdos longe 
kun vi sur la vojo ĝis Rohano. Post tri tagoj Eomero revenos 
ĉi tien por reporti Teodenon al ripozo en Markio, kaj ni rajdos 
kun li por honori la falintojn. Sed nun antaŭ ol vi iros, mi 
konfirmas tiujn vortojn, kiujn diris al vi Faramiro, kaj vi por 



ĉiam estos liberulo en la regno Gondoro; kaj same ĉiuj viaj 
kunuloj. Kaj se estus donacoj doneblaj konforme al viaj faroj, 
vi ricevus ilin; sed kion ajn vi deziras, tion vi kunportos kun 
vi, kaj vi rajdos honorate kaj vestite kiel princoj de la lando. 

Sed Reĝino Arvena diris: 

— Donacon mi donos al vi. Mi estas la filino de Elrondo. Mi 
ne iros kun li, kiam li foriros al la Havenoj; ĉar mia elekto 
estas tiu de Lutiena, kaj kiel ŝi, tiel ankaŭ mi elektis la 
dolĉan kaj la amaran. Sed anstataŭ mi foriros vi, 
Ringoportinto, kiam venos la tempo, kaj se vi deziros tion. 

Se viaj doloroj ankoraŭ ĉagrenos vin, kaj la memoro pri via 
ŝarĝo plu pezos, tiuokaze vi rajtos iri en la Okcidenton, ĝis 
ĉiuj viaj vundoj kaj lacecoj kuraciĝos. Sed portu nun ĉi tion 
memore pri Elfŝtono kaj Vesperstelo, kun kiuj via vivo 
interplektiĝis! 

Kaj ŝi prenis blankan gemon stelsimilan, kiu kuŝis sur ŝia 
brusto pende de arĝenta ĉeno, kaj ŝi metis la ĉenon ĉirkaŭ la 
kolon de Frodo. 

— Kiam memoro pri la timo kaj la mallumo ĉagrenos vin, 

— ŝi diris, — tio ĉi havigos al vi helpon. 

Post tri tagoj, kiel diris la Reĝo, el Rohano venis rajde 
Eomero, kaj kun li venis eoredo el la plej belaj kavaliroj de 
Markio. Oni bonvenigis lin; kaj kiam ili ĉiuj sidis ĉe tablo en 
Meretrondo, la Granda Halo de la Festenoj, li vidis la belon 
de la ĉeestantaj damoj, kaj mirego plenigis lin. Kaj antaŭ ol li 
iris ripozi, li alvokis la gnomon Gimlio kaj diris al tiu: 

— Gimlio, filo de Gloino, ĉu via hakilo pretas? 

— Ne, sinjoro, — diris Gimlio, — sed mi povas rapide ekhavi 
ĝin, se estos necese. 



— Vi juĝos, — diris Eomero. — Ĉar ankoraŭ kuŝas inter ni iuj 
malprudentaj vortoj pri la damo de la Ora Arbaro. Kaj nun mi 
vidis ŝin propraokule. 

— Nu, sinjoro, — diris Gimlio, — kion vi nun diras? 

— Ve! — diris Eomero. — Mi ne diros, ke ŝi estas la plej bela 
damo vivanta. 

— Do, mi devos alporti mian hakilon, — diris Gimlio. 

— Sed unue mi devas proponi jenan senkulpiĝon, — diris 
Eomero. — Se mi vidus ŝin en alia societo, mi dirus ĉion, kion 
vi deziras. Sed mi taksas la unua Reĝinon Arvena 
Vesperstelo, kaj mi estas preta miaparte batali kontraŭ iu 
ajn, kiu defias min. Ĉu mi havigu al mi mian glavon? 

Tiam Gimlio malalten riverencis. 

— Ne, vi estas pardonita miaflanke, sinjoro, — li diris. — Vi 
elektis la vesperon, sed mia amo estas direktita al la 
mateno. Kaj mia koro anticipe timas, ke baldaŭ ĝi forpasos 
por ĉiam. 

Fine venis la tago de foriro, kaj granda bela grupo pretigis 
sin por rajdi norden el la Urbo. Tiam la reĝoj de Gondoro kaj 
Rohano iris al la Sanktejo kaj ili venis ĝis la tomboj en Rat 
Dineno, kaj ili forportis Reĝon Teodeno sur ora 
kadavroportilo, kaj trapasis silente la Urbon. Poste ili metis la 
portilon surgrandan ĉaron, kiun ĉirkaŭis rajdistoj de Rohano 
kun sia standardo antaŭe; kaj Gaja, kiel eskviro deTeodeno, 
veturis sur la ĉaro kaj gardis la armilojn de la Reĝo. 

Al la aliaj kunuloj estis havigitaj ĉevaloj konforme al ilia 
staturo; kaj Frodo kaj Samsaĝo rajdis apud Aragorno, kaj 
Gandalfo rajdis sur Ombrofakso, kaj Grinĉjo rajdis kun la 



kavaliroj de Gondoro; kaj Legolaso kaj Gimlio kiel ĉiam rajdis 
duope sur Arodo. 

En tiu rajdado partoprenis ankaŭ Reĝino Arvena, kaj 
Celeborno kaj Galadriela kun siaj popolanoj, kaj Elrondo, kaj 
liaj filoj; kaj la princoj de Dol Amroto kaj de Itilio, kaj multaj 
trupestroj kaj kavaliroj. Neniam iu ajn reĝo de Markio havis 
tian akompanon, kia iris kun Teodeno, filo de Tengelo, al lia 
hejmlando. 

Senhaste kaj trankvile ili pasis en Anorienon, kaj iii alvenis 
la Grizan Arbaron sub Amono Din; kaj tie ili aŭdis sonojn, 
kvazaŭ de tamburoj batantaj en la montaro, kvankam neniu 
vivanto estis videbla. Tiam Aragorno sonorigis la trumpetojn; 
kaj heroldoj kriis: 

— Vidu, Reĝo Elesaro estas veninta! La arbaron Druadano li 
donas al Gan-Buri-Gano kaj al ties popolo, ke ĝi estu por 
ĉiam ilia posedaĵo; kaj ekde nun neniu eniru ĝin sen ilia 
permeso! 

Poste la tamburoj laŭte tondregis kaj silentiĝis. 

Fine post dek kvin tagoj da vojaĝado la ĉaro de Reĝo 
Teodeno trapasis la verdajn kampojn de Rohano kaj venis al 
Edoraso; kaj tie ĉiuj ripozis. La Ora Halo estis ornamita per 
belaj drapaĵoj, kaj ĝi estis lumoplena, kaj tie okazis la plej 
elstara festo, kiun ĝi konis ekde la tagoj de ĝia konstruado. 
Ĉar post tri tagoj la rohananoj pretigis la entombigon de 
Teodeno; kaj li estis kuŝigita en ŝtona domo kune kun siaj 
armiloj kaj multaj aliaj belaĵoj poseditaj de li, kaj super li 
estis starigita granda teramaso, kovrita de verda herbo kaj 
de blankaj miozotoj. Kaj nun estis ok teramasoj sur la orienta 
flanko de la Tumulkampo. 

Poste la rajdistoj de la Reĝa Domo sur blankaj ĉevaloj 
ĉirkaŭrajdis la tumulon kaj kantis kune kanton pri Teodeno, 



filo de Tengelo, kiun kreis lia menestrelo Gleovino, kaj li 
neniam poste kreis kanton. La malrapidaj voĉoj de la 
rajdistoj emociis la korojn eĉ de tiuj, kiuj ne scipovis la 
lingvon de tiu popolo; sed la vortoj de la kanto lumigis la 
okulojn de la rohananoj: aŭdante denove en foro la tondron 
de la hufoj de la nordo kaj la voĉon de Eorlo, krianta super la 
batala bruo sur la kampo de Celebranto; kaj la rakonto pri la 
reĝoj daŭris, kaj la korno de Helmo laŭtis en la montaro, ĝis 
venis la Mallumo, kaj Reĝo Teodeno leviĝis kaj rajdis tra la 
Ombro ĝis la fajro, kaj mortis grandioze, ĝuste kiam la suno, 
reveninte eksterespere, ekbrilis al Mindoluino en la mateno. 

El dubo, el mallumo, al tagleviĝo 

li rajdis subsune kantante kun glavo nuda. 

Esperon li ĉendis ree, en espero finiĝis; 
super morton, timon, missorton levita 
el perdo, el vivo, al longa glorado. 

Sed Gaja staris sube de la verda teramaso, kaj li ploris, kaj 
kiam ĉesis la kanto, li stariĝis kaj kriis: 

— ReĝoTeodeno, ReĝoTeodeno! Adiaŭ! Kvazaŭ patro vi estis 
al mi dum iom da tempo. Adiaŭ! 

Kiam la entombigo finiĝis, kaj la plorado de virinoj ĉesis, kaj 
Teodeno fine estis lasita sola en sia tumulo, tiam oni venis al 
la Ora Halo por la granda festeno kaj flankenmetis malĝojon, 
ĉarTeodeno vivis ĝis maljuniĝo kaj mortis ne malpli glore ol 
liaj prapatroj. Kaj kiam la tempo venis, kiam laŭmore ili estis 
trinkontaj je memoro de la reĝoj, Eovina, Damo de Rohano, 
elpaŝis, ora kiel la suno kaj blanka kiel la neĝo, kaj ŝi portis 
plenan pokalon al Eomero. 

Tiam stariĝis menestrelo-analisto kaj nomis ĉiujn nomojn de 
la Mastroj de Markio laŭvice: Eorlo lajuna; kaj Brego 
konstruinto de la Halo; kaj Aldoro frato de la malfeliĉa 



Baldoro; kaj Freo, kaj Freovino, kaj Orvino, kaj Deoro, kaj 
Gremo; kaj Helmo, kiu kuŝis en Profundaĵo de Helmo kiam 
Markio estis okupita; kaj tiel finiĝis la naŭ tumuloj de la 
okcidenta flanko, ĉar tiutempe la linio estis rompita, kaj 
poste venis la tumuloj de la orienta flanko: Frealafo, filo de la 
fratino de Helmo, kaj Leofo, kaj Valdo, kaj Folko, kaj Folkvino, 
kaj Fengelo, kaj Tengelo, kaj Teodeno la plej lasta. Kaj kiam 
Teodeno estis nomita, Eomero eltrinkis la pokalon. Poste 
Eovina ordonis, ke la servantoj replenigu la tasojn, kaj ĉiuj 
ĉeestantoj stariĝis kaj tostis la novan reĝon, kriante: 

— Saluton, Eomero, Reĝo de Markio! 

Finfine, kiam la festo proksimiĝis al sia fino, Eomero stariĝis 
kaj diris: 

— Nu, tiu ĉi estas la entombiga festo de Reĝo Teodeno; sed 
mi parolos antaŭ ol ni foriros pri ĝojaj novaĵoj, ĉar li ne 
domaĝus, ke mi tion faru, ĉar li ĉiam estis patro por Eovina, 
mia fratino. Do aŭdu ĉiuj gastoj, belaj popoloj el multaj 
regnoj, neniam antaŭe tiome kuniĝintaj en tiu ĉi halo! 
Faramiro, Reganto de Gondoro kaj Princo de Itilio, petas, ke 
Eovina, Damo de Rohano, estu lia edzino, kaj ŝi tion 
konsentas plenvolonte. Tial ili estos gefianĉigitaj antaŭ vi 
ĉiuj. 

Kaj Faramiro kaj Eovina elpaŝis kaj metis manon en manon; 
kaj ĉiuj ĉeestantoj tostis ilin kaj ĝojis. 

— Tiel, — diris Eomero, — la amikeco inter Markio kaj 
Gondoro estas ligita per nova ligilo, kaj tiom pli mi ĝojegas. 

— Nenia avarulo estas vi, Eomero, — diris Aragorno, — tiel 
donacante al Gondoro la plej belan valoraĵon de via regno! 


Tiam Eovina rigardis en la okulojn de Aragorno, kaj ŝi diris: 



— Deziru por mi ĝojon, mia feŭdmastro kaj kuracinto! Kaj li 
respondis: 

— Mi deziris porvi ĝojon depost kiam mi la unuan fojon vidis 
vin. Kuracas mian koron jam vidi vin feliĉa. 

Kiam finiĝis la festo, la forirontoj adiaŭis Reĝon Eomero. 
Aragorno kun siaj kavaliroj kaj la popolanoj de Lorieno kaj 
Rivendelo, pretigissin porforrajdi; sed Faramiro kaj Imrahilo 
restis en Edoraso; kaj ankaŭ Arvena Vesperstelo restis, kaj ŝi 
adiaŭis siajn fratojn. Neniu vidis ŝian lastan renkontiĝon kun 
ŝia patro Elrondo, ĉar ili supreniris en la montaron kaj tie 
longe interparolis, kaj malĝoja estis ilia disiĝo, kiu daŭros ĝis 
la fino de la mondo. 

Laste antaŭ ol la gastoj ekvojaĝis, Eomero kaj Eovina venis 
al Gaja, kaj ili diris: 

— Adiaŭ jam, Gajadoko de la Provinco kaj Holdvino de 
Markio! Rajdu al bona fortuno, kaj rajdu baldaŭ retro al nia 
bonvenigo! 

Kaj Eomero diris: 

— En la pratempo reĝoj ŝarĝintus vin per donacoj, kiujn ĉaro 
ne eltenus, pro viaj faroj sur la kampoj de Mundburgo; kaj 
tamen vi akceptos nenion, vi diras, krom la armiloj donitaj al 
vi. Tion mi permesas, ĉar efektive mi ne posedas donacon, 
kiu indas; sed mia fratino petegas, ke vi ricevu tiun etaĵon, 
kiel memoron pri Dernkasko kaj la kornoj de Markio je 
mateniĝo. 

Tiam Eovina donacis al Gaja antikvan kornon, etan sed rare 
faritan el bela arĝento kun verda balteo; kaj metiistoj 
gravuris sur ĝi rapidajn rajdantojn en spaliro, kiu 
ĉirkaŭvolvis ĝin de la kloŝo ĝis la buŝpeco; kaj tie estis 
metitaj grandsignifaj runaĵoj. 



— Tio estas heredaĵo de nia domlinio, — diris Eovina. — Gin 
faris la gnomoj, kaj ĝi devenis el la provizo de la drako 
Skato. Eorlo la Juna alportis ĝin el la nordo. Kiu blovas ĝin 
pro neceso, tiu timigos la korojn de siaj malamikoj kaj 
ĝojigos la korojn de siaj amikoj, kaj tiuj aŭdos lin kaj venos al 
li. 

Do Gaja akceptis la kornon, ĉar ĝi estis nerifuzebla, kaj li 
kisis la manon de Eovina; kaj ili brakumis lin, kaj tiel ili 
disiĝis tiutempe. 

Nun la gastoj estis pretaj, kaj ili eltrinkis la forirtason, kaj 
kun grandaj laŭdoj kaj amikeco ili disiĝis kaj venis finfine al 
la Profundaĵo de Helmo, kaj tie ili restis du tagojn. Tiam 
Legolaso plenumis sian promeson al Gimlio kaj akompanis 
lin al la Ekbrilaj Kavernoj; kaj reveninte li silentis, kaj volis 
diri nur, ke Gimlio sola povus trovi vortojn taŭgajn por 
priparoli ilin: 

— Neniam antaŭe gnomo povis venki elfon en vortkonkurso, 

— li diris. — Nun do ni iru al Fangorno kaj ĝustigu la 
kalkulon! 

El Profunda Kavaĵo ili rajdis al Isengardo, kaj vidis pri kio 
okupas sin entoj. La tuta ŝtoncirklo estis deĵetita kaj forigita, 
kaj la grundo interne estis ĝardenigita, plena je hortoj kaj 
arboj, kaj tra ĝi fluis rojo; sed meze de ĉio estis lago el klara 
akvo, kaj el ĝi leviĝis ankoraŭ la Turego de Ortanko, alta kaj 
nevenkebla, kaj ĝia nigra roko estis spegulata en la lageto. 

Dum kelka tempo la vojaĝantoj sidis, kie iam staris la 
malnova pordego de Isengardo, kaj tie nun estis du arboj 
altaj kiel sentineloj ĉe la komenciĝo de verdranda pado 
kondukanta al Ortanko; kaj ili rigardis mire la faritan 
laboron, sed nenion vivantan iii povis vidi, ĉu fore, ĉu 
proksime. Sed baldaŭ ili aŭdisvoĉon: “hum-hom, hum-hom”; 



kaj venis Arbobarbo paŝeganta laŭlonge de la pado por 
saluti ilin kun Rapidtrunko apude. 

— Bonvenon al la Arbejo de Ortanko! — li diris. — Mi sciis, ke 
vi venas, sed mi laboris en la fora valo; multo estas ankoraŭ 
farenda. Sed ankaŭ vi ne maldiligentis fore en la sudo kaj 
oriento, mi aŭdas; kaj ĉio, kion mi aŭdas, estas bona, tre 
bona. 

Poste Arbobarbo laŭdis ĉiujn iliajn farojn, pri kiuj li ŝajnis 
plene informita; kaj finfine li ĉesis kaj longe rigardis 
Gandalfon. 

— Nu, vidu! — li diris. — Vi pruviĝis la plej potenca, kaj 
prosperis ĉiuj viaj penoj. Kien vi nun volas iri? Kaj kial vi 
venis ĉi tien? 

— Por vidi, kiel progresas via laboro, amiko mia, — diris 
Gandalfo, — kaj por danki vin pro via helpo en ĉio, kio estas 
plenumita. 

— Hum, nu tio estas sufiĉe justa, — diris Arbobarbo, — ĉar 
efektive entoj ludis rolon. Kaj ne nur traktante tiun, hum, 
tiun malbenitan arbomortiginton, kiu loĝis ĉi tie. Ĉar okazis 
granda inundo far tiuj, burarum, tiuj malicokulaj-nigramanaj- 
ku r b a k ru ra j -sa I i ko ko ra j - k r i f ofi n g ra j -f eto rve n t ra j -sa n g so i f a j, 
morimaite-sincahonda, hum, nu, vi estas raso rapidema, kaj 
ilia plena nomo estas tiel longa kiel jaroj da turmento, tiuj 
orkaj fibestoj; kaj ili venis trans la riveron kaj suden el la 
nordo kaj ĉie ĉirkaŭ la arbaro Laŭrelindorinano, kiun ili ne 
povis penetri, dank' al la potenculoj, kiuj troviĝas tie. — Li 
riverencis al la gemastroj de Lorieno. — Kaj tiuj samaj 
fikreaĵoj estis pli ol surprizitaj renkontante nin ekstere sur la 
montetaro, ĉar ili ne aŭdis pli frue pri ni; kvankam tion oni 
povas diri ankaŭ pri popoloj pli valoraj. Kaj ne multaj 
memoros nin, ĉar ne multaj vivante eskapis nin, kaj la rivero 



ricevis la plejmulton el tiuj. Sed tio profitis al vi, ĉar se iii ne 
renkontus nin, tiuokaze la reĝo de la herblando ne rajdus 
malproksimen, kaj se li tamen jes, ne ekzistus hejmo, al kiu 
li revenus. 

— Mi bone scias tion, — diris Aragorno, — kaj neniam tio 
estos forgesita en Minaso Tirit kaj en Edoraso. 

— Neniam estas vorto tro longa eĉ por mi, — diris 
Arbobarbo. — Ne dum la daŭro de viaj reĝlandoj, vi intencas 
diri; sed tiuj devos daŭri vere tre longe por ŝajni longaj al 
entoj. 

— La Nova Epoko komenciĝas, — diris Gandalfo, — kaj en tiu 
ĉi epoko eble pruviĝos, ke la regnoj de la homoj pretervivos 
vin, mia amiko Fangorno. Sed jam diru al mi: kio pri la tasko, 
kiun mi Starigis al vi? Kiel fartas Sarumano? Ĉu li ankoraŭ ne 
tediĝis pri Ortanko? Ĉar mi ne supozas, ke li taksos 
plibonigita la elrigardon tra siaj fenestroj. 

Arbobarbo longe rigardis Gandalfon, rigardis preskaŭ ruze, 
pensis Gaja. 

— Ha! — li diris. — Mi supozis, ke ĝis tie vi venos. Ĉu li 
tediĝis pri Ortanko? Tre tediĝis fine, sed ne tiom tediĝis pri 
sia turego, kiom pri mia voĉo. Hum! Mi havigis al li kelkajn 
longajn rakontojn, aŭ almenaŭ kiujn oni taksus longaj en via 
lingvo. 

— Kial do li restis por aŭskulti? Ĉu vi iris en Ortankon? 

— demandis Gandalfo. 

— Hum, ne, ne en Ortankon! — diris Arbobarbo. — Sed li 
venis al sia fenestro kaj aŭskultis, ĉar novaĵojn li ne povis 
akiri alimaniere, kaj kvankam li malŝategis la novaĵojn, li 
avidis ilin; kaj mi certigis, ke li aŭdu ĉion. Sed mi aldonis tre 



multajn aferojn al la novaĵoj, kiujn estis bone por li aŭskulti. 
Li fariĝis treege tedita. Li ĉiam estis hastema. Tio minigis lin. 


— Mi rimarkas, mia bona Fangorno, — diris Gandalfo, — ke 
tre atente vi diras is, is, is. Kio pri as? Ĉu li estas mortinta? 

— Ne, ne mortinta, laŭ mia scio, — diris Arbobarbo. — Sed li 
foriris. Jes, li foriris. Mi permesis, ke li iru. Malmulto restis en 
li, kiam li elrampis, kaj lia vermulo similis palan ombron. Nu, 
ne diru al mi, Gandalfo, ke mi promesis reteni lin sekure, ĉar 
mi scias tion. Sed la aferoj ŝanĝiĝis post tiam. Kaj mi retenis 
lin ĝis li estis sekura, sekura je plia misfarado. Vi devus scii, 
ke antaŭ ĉio mi malŝatas enkarcerigon de vivantaĵoj, kaj mi 
ne konsentas reteni enkaĝe eĉ tiajn kreaĵojn, kiaj tiuj, pli 
longe ol devigas la neceso. Sendenta serpento rajtas rampi, 
kie ĝi volas. 

— Vi eble pravas, — diris Gandalfo; — sed tiu serpento 
ankoraŭ posedas unu denton, al mi ŝajnas. Li havis la 
venenon de sia voĉo, kaj mi konjektas, ke li persvadis vin, eĉ 
vin, Arbobarbon, konante la molan lokon en via koro. Nu, li 
foriris, kaj nenio pli dirindas. Sed la Turego de Ortanko nun 
reiras al la Reĝo, al kiu ĝi apartenas. Kvankam eble li ne 
bezonos ĝin. 

— Tio vidiĝos poste, — diris Aragorno. — Sed mi donos al la 
entoj tiun ĉi tutan valon portrakti tiel, kiel ili volas, kondiĉe 
ke ili vaĉu Ortankon kaj certigu, ke neniu eniru ĝin sen mia 
permeso. 

— Ĝi estas ŝlosita, — diris Arbobarbo. — Mi devigis 
Sammanon ŝlosi ĝin kaj doni al mi la ŝlosilojn. Rapidtrunko 
havas ilin. 

Rapidtrunko riverencis kvazaŭ arbo kliniĝanta en la vento 
kaj transdonis al Aragorno nigrajn ŝlosilegojn komplike 
formitajn, kunigitaj perŝtala ringo. 



— Mi dankas vin ankoraŭfoje, — diris Aragorno, — kaj mi 
adiaŭas vin. Ke via arbaro kresku pace. Kiam ĉi tiu valo estos 
plenigita, troviĝos pli ol sufiĉa loko okcidente de la montoj, 
kie iam antaŭ longe vi promenis. 

La vizaĝo de Arbobarbo malĝojiĝis. 

— Arbaroj eble kreskos, — li diris. — Arboj eble disvastiĝos. 
Sed ne entoj. Mankas entidoj. 

— Tamen eble jam estas pli da espero en via serĉado, — diris 
Aragorno. — Oriente al vi estos malfermitaj landoj, kiuj estis 
longe fermitaj. 

Sed Arbobarbo skuis la kapon kaj diris: 

— Tio estas tre malproksima. Kaj tie troviĝas nun tro multaj 
homoj. Sed mi forgesas mian bonkonduton! ĉu vi ne volos 
resti ĉi tie kaj iom ripozi? Kaj eble ĉeestas iuj, kiuj ŝatus 
trapasi la arbaron Fangorno por mallongigi la vojon al siaj 
hejmoj? — Li rigardis al Celeborno kaj Galadriela. 

Sed ĉiuj krom Legolaso diris, ke ili devos nun adiaŭi kaj foriri 
suden aŭ okcidenten. 

— Venu, Gimlio! — diris Legolaso. — Nun laŭ permeso de 
Fangorno mi vizitos la profundejojn de la Entarbaro kaj vidos 
tiajn arbojn, kiaj ne estas troveblaj aliloke en Mez-Tero. Vi 
akompanos min kaj plenumos vian promeson; kaj tiel ni plu 
vojaĝos kune en Mornarbaron kaj pluen. 

Gimlio konsentis pri tio, kvankam ŝajne ne tre entuziasme. 

— Jen do finfine okazas la finiĝo de la Kunularo de la Ringo, 

— diris Aragorno. — Tamen mi esperas, ke post nelonge vi 
revenos al mia lando kun la helpo promesita. 



— Ni venos, se permesos niaj propraj mastroj, — diris Gimlio. 

— Nu, adiaŭ, miaj hobitoj! Vi devos jam atingi sendanĝere la 
proprajn hejmojn, kaj min ne tenos maldorma timo pri via 
endanĝeriĝo. Mi sendos informojn, kiam mi povos, kaj kelkaj 
el ni eble renkontiĝos de tempo al tempo; sed mi timas, ke 
neniam plu ni ĉiuj kuniĝos samloke. 

Poste Arbobarbo adiaŭis ilin laŭvice, kaj li riverencis trifoje 
malrapide kaj kun respektego al Celeborno kaj Galadriela kaj 
diris: 

— Pasis longa, longa tempo de kiam ni renkontiĝis ĉe 
stumpo aŭ ŝtono, A vanimar vanimalion nostari! Estas 
malĝoje, ke ni renkontiĝis nur tiel ĉe la fino. Ĉar la mondo 
ŝanĝiĝas; tion mi sentas en la akvo, mi sentas en la tero, kaj 
mi flaras tion en la aero. Al mi ŝajnas, ke ni neniam plu 
renkontos unu alian. 

Kaj Celeborno diris: 

— Mi ne scias, Plejaĝa. 

Sed Galadriela diris: 

— Ne en Mez-Tero, nek ĝis la landoj submaraj denove estos 
levitaj. Tiam en la salikejoj de Tasarinano ni eble renkontiĝos 
printempe. Adiaŭ! 

Plejlaste Gaja kaj Grinĉjo adiaŭis la maljunan enton, kaj tiu 
pligajiĝis rigardante ilin: 

— Nu, miaj ĝojuloj, ĉu vi trinkos kun mi plian gluton antaŭ ol 
foriri? 

— Volontege, — ili respondis, kaj li kondukis ilin flanken en 
la ombron de unu el la arboj, kaj tie ili vidis, ke granda ŝtona 
vazo estas metita. Kaj Arbobarbo plenigis tri bovlojn, kaj ili 



trinkis; kaj ili vidis liajn strangajn okulojn rigardantaj ilin 
trans la rando de lia bovlo. 

— Gardu vin, gardu vin! — li diris. — Ĉar vi jam kreskis, post 
kiam mi lastfoje vidis vin. 

Ili ridis kaj eltrinkis siajn bovlojn. 

— Nu, adiaŭ! — li diris. — Kaj ne forgesu sendi al mi sciigon, 
se vi aŭdos en via lando novaĵojn pri entedzinoj. — Li flirtigis 
siajn manegojn al la tuta societo kaj foriris inter la arbojn. 

La vojaĝantoj nun rajdis pli rapide, kaj ili vojis al la Breĉo de 
Rohano; kaj Aragorno adiaŭis ilin finfine proksime al tiu loko, 
kie Grinĉjo enrigardis la Ŝtonon de Ortanko. La hobitoj 
malĝojis pro tiu ĉi disiĝo; ĉar Aragorno neniam perfidis ilin, 
kaj li estis ilia gvidinto tra multaj danĝeroj. 

— Mi ŝatus havi ŝtonon, en kiu ni povus vidi ĉiujn niajn 
amikojn, — diris Grinĉjo, — kaj ke ni povu alparoli ilin de 
malproksime! 

— Jam restas nur unu, kiun vi povus utiligi, — respondis 
Aragorno, — ĉar vi ne volus vidi, kion montrus al vi la Ŝtono 
de Minaso Tirit. Sed la palantiron de Ortanko la Reĝo retenos 
por vidi, kio okazas en lia regno, kaj kion faras liaj servistoj. 
Ĉar ne forgesu, Peregrino Tjuko, ke vi estas kavaliro de 
Gondoro, kaj mi ne liberigas vin el via servado. Nun vi iros 
forpermese, sed mi eble revokos vin. Kaj memoru, karaj 
amikoj el la Provinco, ke mia regno troviĝas ankaŭ en la 
nordo, kaj iun tagon mi venos tien. 

Poste Aragorno adiaŭis Celebornon kaj Galadrielan, kaj la 
Damo diris al li: 

— Elfŝtono, tra mallumo vi venis al via espero, kaj jam vi 
posedas vian tutan deziron. Uzu bone la tagojn! 



Sed Celeborno diris: 


— Adiaŭ, parenco! Via sorto estu alia ol la mia, kaj via 
trezoro restu kun vi ĝis la fino! 

Tion dirinte, ili disiĝis, kaj tiam estis la horo de sunsubiro; 
kaj kiam post kelka tempo ili turnis sin kaj retrorigardis, iii 
vidis la Reĝon de la Okcidento sidanta sur sia ĉevalo, 
ĉirkaŭita de siaj kavaliroj; kaj la falanta suno brilis sur ilin 
kaj briligis ilian armaĵon ruĝore, kaj la blanka mantelo de 
Aragorno estis iĝinta flamo. Tiam Aragorno prenis la verdan 
ŝtonon kaj tenis ĝin alte, kaj de la mano venis verda fajro. 

Baldaŭ la malmultiĝinta grupo venis al Iseno, transiris ĝin, 
kaj venis al la transrivera dezertejo, kaj tiam ili turniĝis 
norden kaj transpasis la limojn de Dunlando. Kaj la 
dunlandanoj fuĝis kaj kaŝis sin, ĉar ili timis la elfan popolon, 
kvankam efektive tre malmultaj iam venis ilian landon. Sed 
la vojaĝantoj malatentis ilin, ĉar ili estis ankoraŭ granda 
grupo kaj estis bone provizitaj je ĉio bezonata; kaj ili pluiris 
malurĝe, starigante siajn tendojn, kiam tio eblis; kaj dum ili 
iris, la somero forpasadis. 

Post kiam ili preterpasis Dunlandon kaj venis al lokoj, kie 
loĝis malmultaj personoj, kaj eĉ birdoj kaj bestoj malofte 
vidiĝis, ili vojaĝis tra arbaro descendanta el la Nebulecaj 
Montoj, kiuj nun etendiĝis je ilia dekstro. Veninte denove en 
nefermitan terenon ili atingis maljunulon, kiu apogis sin per 
bastono, kaj li estis vestita en ĉifonoj grizaj aŭ malpure 
blankaj, kaj post liaj kalkanoj iris alia almozulo malrekta kaj 
plendanta. 

— Nu, Sarumano! — diris Gandalfo. — Kien vi iras? 

— Kiel tio koncernas vin? — li respondis. — Ĉu vi ankoraŭ 
volas aranĝi miajn aferojn, kaj ĉu vi ne estas kontenta pri 
mia ruiniĝo? 



— Vi scias la respondojn: ne kaj ne, — diris Gandalfo. — Sed 
ĉiuokaze la tempo de miaj laboroj jam proksimiĝas al la fino. 
La Reĝo surprenis la ŝarĝon. Se vi atendus en Ortanko, vi 
vidus lin, kaj li traktus vin saĝe kaj indulge. 

— Do tiom pli da motivo estas porforiri pli frue, — diris 
Sarumano, — ĉar de li mi deziras nek unu, nek 1' alian. 

Fakte, se vi deziras respondon al via unua demando, mi 
serĉas vojon el lia reĝlando. 

— Do vi denove iras malĝustan vojon, — diris Gandalfo, 

— kaj en via vojaĝo mi vidas neniun esperon. Sed ĉu vi 
rifuzas nian helpon? Ĉartion ni proponas al vi. 

— Ĉu al mi? — diris Sarumano. — Ne, volu ne rideti al mi! Mi 
preferas viajn brovumojn. Kaj koncerne la jenan Damon, mi 
ne fidas ŝin: ŝi ĉiam malamis min kaj planis viaparte. Mi ne 
dubas, ke ŝi kondukis vin laŭ tiu ĉi vojo por havi la plezuron 
jubili pro mia malriĉeco. Se mi estus avertita pri via 
persekuto, mi rifuzus al vi tiun plezuron. 

— Sarumano, — diris Galadriela, — ni havas aliajn komisiojn 
kaj zorgojn, kiuj ŝajnas al ni pli urĝaj ol persekuto de vi. Diru 
prefere, ke vi estas atingita de bona fortuno, ĉar nun vi 
havas la lastan eblecon. 

— Se vere ĝi estas la lasta, mi ĝojas, — diris Sarumano, 

— ĉar ne ĝenos min la peno denove rifuzi ĝin. Ĉiuj miaj 
esperoj estas ruinigitaj, sed la viajn mi ne volas partopreni. 
Se tiajn vi havas. — Liaj okuloj por momento ekardis. — Iru. 
Ne por nenio mi longe studadis tiujn aferojn. Vi kondamnis 
vin mem, kaj tion vi scias. Kaj havigos al mi iom da konsolo 
dum la vagado la penso, ke vi faligis vian propran domon, 
kiam vi detruis la mian. Kaj nun, kiu ŝipo vin reportos trans 
la vastan maron? — li mokis. — Gi estos ŝipo griza kaj 
fantomplena. — Li ridis, sed lia voĉo estis krakanta kaj hida. 



— Stariĝu, idioto! — li kriis al la alia almozulo, kiu sidiĝis sur 
la teron; kaj li batis tiun per sia bastono. — Turnu vin! Se ĉi 
gloraj personoj iras sur nia vojo, ni iros alian. Stariĝu, aŭ mi 
donos al vi neniun pankruston por via vespermanĝo! 

La almozulo turnis sin kaj pretermalrektis plorvoĉante: 

— Kompatinda Grimĉjo! Kompatinda Grimĉjo! Ĉiam batata 
kaj malbenata. Kiom mi malamas lin! Mi ŝatusforlasi lin! 

— Do forlasu lin! — diris Gandalfo. 

Sed Vermlango nur direktis rigardon per la ŝmiritaj okuloj 
timoplenaj al Gandalfo, kaj poste pretertreniĝis malantaŭ 
Sarumano. Pasante la trupon, la mizera paro alvenis la 
hobitojn, kaj Sarumano haltis kaj gapis al ili, sed ili rigardis 
lin kompate. 

— Do ankaŭ vi venis jubili, miaj bubetoj, ĉu? — li diris. — Al 
vi estas indiferentaj la mankaĵoj de almozulo, ĉu ne? Ĉarvi 
havas ĉion deziratan, manĝaĵon kaj belajn vestaĵojn, kaj la 
plej bonan pipherbon porviaj pipoj. Hojes, mi scias! Mi 
scias, de kie ĝi venas. Vi ne donos pipoplenon al almozulo, 
ĉu? 


— Mi donus, se mi havus, — diris Frodo. 

— Vi povas ricevi tion, kio restas al mi, — diris Gaja, — se vi 
atendos momenton. — Li deĉevaliĝis kaj serĉis en la sako ĉe 
la selo. Poste li enmanigis al Sarumano ledan saketon. 

— Prenu tiom, kiom estas. Via akcepto estas bonvena, ĝi 
devenas de la ruboj en Isengardo. 

— La mia, la mia, jes, kaj altpreze aĉetita! — kriis Sarumano, 
kroĉante la saketon. — Tio ĉi estas nur nominala repago; ĉar 
vi prenis pli, mi ĵuras. Nu, almozulo devas esti danka, se 
ŝtelinto redonas al li eĉ ereton de lia propraĵo. Nu, estos 



juste, kiam vi venos hejmen kaj trovos la aferojn en Sud- 
kvarono malpli agrablaj ol vi preferus. Longe en via lando 
estu manko de fumaĵo! 

— Dankon! — diris Gaja. — Tiuokaze mi rehavu mian 
saketon, kiu ne estas via, kaj kiu longe kunvojaĝis kun mi. 
Volvu la fumherbon en vian ĉifonon. 

— Unu ŝtelisto meritas alian, — diris Sarumano, turnis al 
Gaja la dorson kaj piedbatis Vermlangon, kaj foriris al la 
arbaro. 

— Nu, tio plaĉas efektive! — diris Grinĉjo. — Ŝtelisto, ĉu! Rio 
pri nia pretendo pro embuskado, vundado kaj orka trenado 
de ni tra Rohano. 

— Ha! — diris Sam. — Kaj li diris “aĉetita”. Kiel, mi scivolas? 
Kaj ne plaĉis al mi tio, kion li diris pri Sud-kvarono. Jam estas 
tempo, ke ni revenu. 

— Certe jes, — diris Frodo. — Sed ni ne povas iri pli rapide, 
se ni volas vidi Bilbon. Mi iros unue al Rivendelo, malgraŭ 
ĉio okazebla. 

— Jes, mi opinias, ke vi prefere faru tion, — diris Gandalfo. 

— Sed ve pri Sarumano! Mi timas, ke nenio pli estas farebla 
pri li. Li tute velkis. Tamen mi ne certas, ke Arbobarbo 
pravis; mi konjektas, ke li kapablas ankoraŭ ion misan fari 
laŭ maniero eta kaj malica. 

Sekvatage ili venis en la nordan Dunlandon, neloĝatan sed 
verdan kaj agrablan terenon. Septembro komenciĝis peroraj 
tagoj kaj arĝentaj noktoj, kaj ili rajdis kviete ĝis ili atingis la 
riveron Cignorojo, kie troviĝis malnova travadejo oriente de 
la akvofaloj, abrupte subiĝantaj al la ebenaĵoj. Forokcidente 
en la nebuleto vidiĝis lagetoj kaj insuloj, kiuj serpentume 
vojis al Grizinundo, kie en kanoj nestis nenombreblaj cignoj. 



Tiel ili venis en Eregionon, kaj finfine bela tago aŭroris, 
muaranta super brilaj nebuletoj; kaj rigardante de sia bivako 
sur malalta monteto la vojaĝantoj vidis fore en la oriento la 
sunon trafanta tri montopintojn, kiuj baŭmis en la ĉielon tra 
flosaj nuboj: Karadraso, Celebdilo kaj Fanuidolo. Ili estis 
proksimaj al la Pordo de Morio. 

Tie ili prokrastis dum sep tagoj, ĉar alvenis la tempo de alia 
disiĝo, kiun ili malemis realigi. Baldaŭ Celeborno, Galadriela 
kaj iliaj popolanoj turniĝos orienten por iri tra la Ruĝkorna 
Pordo kaj suben laŭ la Dimrila Ŝtuparo al Arĝentvejno kaj al 
sia propra lando. Ili vojaĝis ĝis nun laŭ la okcidentaj vojoj, 
ĉar multo parolindis kun Elrondo kaj Gandalfo, kaj ĉi tie ili 
restadis interparolante kun siaj amikoj. Multfoje longe post 
kiam la hobitoj volviĝis en dormo, ili sidadis kune sub la 
steloj, revokante foririntajn epokojn kaj ĉiujn siajn ĝojojn kaj 
penojn en la mondo, aŭ konsiliĝante pri la tagoj venontaj. Se 
iu vaganto hazarde preterpasus, tiu vidus kaj aŭdus 
malmulton, kaj al li ŝajnus nur, ke li vidas grizajn figurojn 
ĉizitajn el ŝtono, memoraĵojn pri forgesitaj aferoj jam 
perditaj en landoj senhomaj. Ĉar ili ne moviĝis, nek parolis 
buŝe, rigardante de menso al menso; kaj nur iliaj briletaj 
okuloj moviĝis kaj ardiĝis, dum iliaj pensoj iristien kaj reen. 

Sed finfine ĉio estis dirita, kaj provizore ili denove disiĝis, ĝis 
estos tempo de la forpaso de la Tri Ringoj. Rapide 
malaperinte en la ŝtonarojn kaj la ombrojn, la grizmantelaj 
lorienanoj rajdis al la montaro; kaj la irontoj al Rivendelo 
sidis sur la monteto kaj rigardis, ĝis venis el la kreskanta 
nebuleto ekflagro; kaj poste ili vidis nenion pli. Frodo sciis, 
ke Galadriela tenis alte sian ringon en signo de adiaŭo. Sam 
forturnis sin kaj suspiris: 


— Mi ŝatus reiri al Lorieno! 



Finfine iuvespere ili venis trans la altajn erikejojn, subite, 
kiel ĉiam ŝajnas al vojaĝantoj, al la rando de la profunda 
valo de Rivendelo kaj vidis forsube la lampojn brilantajn en 
la domo de Elrondo. Kaj ili subeniris kaj transiris la ponton 
kaj alvenis la pordegon, kaj la tutan domon plenigis lumo kaj 
ĝoja kantado pro la hejmenveno de Elrondo. 

La hobitoj unuavice, antaŭ ol manĝi, lavi sin aŭ demeti siajn 
mantelojn, iris serĉi Bilbon. Ili trovis lin tute solan en lia eta 
ĉambro. Gin plenigis malordaĵo da papero kaj plumoj kaj 
krajonoj; sed Bilbo sidis sur seĝeto antaŭ malgranda hela 
fajro. Li aspektis tre maljuna, sed trankvila kaj dormema. 

Li malfermis siajn okulojn kaj supren rigardis, kiam ili eniris. 

— Saluton, saluton! — li diris. — Do vi revenis, ĉu? Kaj 
morgaŭ estos mia naskiĝdatreveno, cetere. Kiom vi lertas! 

Ĉu vi scias, ke mi estos cent-dudek-naŭ-jara? Kaj post 
ankoraŭ unu jaro, se mi travivos, mi egalos al la Maljuna 
Tjuko. Mi ŝatus superi lin, sed ni vidos. 

Post la festado de la naskiĝtago de Bilbo la kvar hobitoj 
restis en Rivendelo plurajn tagojn, kaj ili multe sidis kun sia 
maljuna amiko, kiu pasigis la plimulton de sia tempo nun en 
sia ĉambro, krom por manĝi. Por tio li kutime estis tre 
akurata, kaj por tio li malofte ne vekiĝis ĝustatempe. 

Sidante ĉirkaŭ la fajro ili rakontis al li laŭvice ĉion, kion ili 
memoris, pri siaj vojaĝoj kaj aventuroj. Komence li ŝajnigis 
fari notojn, sed li ofte endormiĝis; kaj vekiĝinte li kutimis 
diri: 

— Kiel grandioze! Kiel mirinde! Sed kie ni troviĝis? 

Tiam ili daŭrigis la rakonton ekde la punkto, kie li ekdormis. 
La nura parto, kiu ŝajnis vere vigligi lin kaj reteni lian 
atenton, estis la priskribo pri la kronado kaj geedziĝo de 
Aragorno. 



— Mi estis invitita al la edziĝfesto, kompreneble, — li diris. 

— Kaj mi atendis ĝin sufiĉe longe. Sed iel, kiam venis la 
momento, mi konstatis, ke mi havis ĉi tie multon farendan; 
kaj pakado estas tia ĝeno. 

Kiam pasis preskaŭ du semajnoj, Frodo rigardis tra sia 
fenestro kaj vidis, ke nokte venis frosto, kaj la araneaĵoj 
similis blankajn retojn. Tiam subite li komprenis, ke li devas 
iri kaj adiaŭi Bilbon. La vetero estis plu trankvila kaj favora, 
post unu el la plej viglaj someroj laŭ memoro de la homoj. 
Sed venos oktobro, kaj la vetero nepre ŝanĝiĝos baldaŭ, kaj 
komenciĝos denove pluvo kaj ventoj. Kaj ankoraŭ estis longa 
vojo trairota. Tamen ne la penso pri la vetero vere agitis lin. 

Li sentis, ke jam estas tempo reiri al la Provinco. Ankaŭ Sam 
sentis tion. Ĝuste la antaŭan vesperon li diris: 

— Nu, sinjoro Frodo, ni multe vojaĝis kaj multon vidis, kaj 
tamen mi opinias, ke ni ne trovis lokon pli bonan ol tiu ĉi. Ĉi 
tie troviĝas iom el ĉio, se vi min komprenas: la Provinco, kaj 
la Ora Arbaro, kaj Gondoro, kaj reĝodomoj, kaj tavernoj, kaj 
herbokampoj, kaj montoj ĉiuj intermiksitaj. Kaj tamen, ial, mi 
sentas, ke ni devus foriri baldaŭ. Mi zorgas pro mia avulo, se 
diri la veron. 

— Jes, iom el ĉio, Sam, escepte de la maro, — Frodo 
respondis, kaj li nun ripetistion al si: “Escepte de la maro”. 

Tiun saman tagon Frodo interparolis kun Elrondo, kaj estis 
interkonsentite, ke ili foriru la postan matenon. Gojigante 
ilin Gandalfo diris: 

— Mi opinias, ke ankaŭ mi kuniru. Minimume ĝis Brio. Mi 
volasvidi Buterburon. 


Vespere ili iris adiaŭi Bilbon. 



— Se necesas iri, vi devas, — li diris. — Mi bedaŭras tion. Vi 
mankos al mi. Estas agrable nur scii, ke vi troviĝas en la 
loko. Sed mi iĝas tre dormema. 

Poste li donacis al Frodo sian mitrilan tunikon kaj Pikilon, 
forgesinte, ke li jam faris tion; kaj li donacis al li ankaŭ 
kelkajn librojn pri tradicioj, kiujn li diversokaze verkis, 
skribitajn en la araneaĵa manskribo, kaj etikedis ilin 
surkovrile: Tradukis el la elfa B. B. 

Al Sam li donacis saketon da oro. 

— Preskaŭ la lasta el la Smaŭga rikolto, — li diris. — Eble tio 
utilos, se vi pensas pri edziĝo, Sam. 

Sam ruĝiĝis. 

— Ne multon doneblan al vi, junuloj, mi havas, — li diris al 
Gaja kaj Grinĉjo, — krom bonaj konsiloj. — Kaj donacinte al 
ili sufiĉajn ekzemplojn de tio, li aldonis lastan eron provinc- 
maniere: — Ne lasu, ke viaj kapoj iĝu tro grandaj por viaj 
ĉapeloj! Se vi baldaŭ ne ĉesos kreski, vi konstatos, ke 
ĉapeloj kaj vestaĵoj multekostas. 

— Sed se vi volas superi la Maljunan Tjukon, — diris Grinĉjo, 

— mi ne vidas, kial ni ne provu superi la Bovblekulon. 

Bilbo ridis kaj elpoŝigis du belajn pipojn kun perlamotaj 
buŝpecoj kaj ligitaj perdelikata arĝento. 

— Pensu pri mi, kiam vi fumos ilin. La elfoj kreis ilin por mi, 
sed mi ne plu fumas. — Li subite klinis la kapon kaj 
endormiĝis por iom da tempo, kaj revekiĝinte li diris: — Nu, 
kie ni troviĝas? Jes, kompreneble, donacante. Kio memorigas 
min: kio okazis al mia ringo, Frodo, kiun vi forportis? 



— Mi perdis ĝin, kara Bilbo, — diris Frodo. — Mi liberiĝis de 
ĝi, vi scias. 

— Kiel domaĝe! — diris Bilbo. — Mi ŝatus ĝin revidi. Sed ne, 
kiel mi stultas! Guste portio vi iris, ĉu ne: por liberiĝi de ĝi? 
Sed estas tiel konfuze, ĉar tiom da aliaj aferoj ŝajnas 
enmiksiĝi kun tio: la aferoj de Aragorno, kaj la Blanka 
Konsilio, kaj Gondoro, kaj la rajdistoj, kaj suduloj, kaj 
olifontoj — ĉu vi vere vidis tian, Sam? — kaj kavernoj, kaj 
turoj, kaj oraj arboj, kaj kiu scias kio cetere. Mi evidente 
revenis laŭ vojo multe tro rekta el mia vojaĝo. Al mi ŝajnas, 
ke Gandalfo devis cirkuligi min iomete. Sed tiuokaze la 
aŭkcio finiĝus antaŭ ol mi revenus, kaj min trafus eĉ pli da 
ĝenoj. Ĉiel, estas jam tro malfrue; kaj mi vere opinias, ke 
estas pli komforte sidi ĉi tie kaj aŭdi pri la tuto. La fajro tre 
varmkaresas ĉi tie, kaj la nutraĵoj ege bongustas, kaj 
troviĝas elfoj, kiam oni bezonas ilin. Kion plian oni povus 
deziri? 

La Vojo ĉiam plu pilgrimas 
suben de I' pordo de I' komenco. 

La Vojo jam tre malproksimas, 
aliaj sekvu, laŭ intenco! 

Ili vojaĝon novan iru, 
sed mi finfine lacpiede 
jam al taverno luma stiru, 
ripoz' vespera dormoscede. 

Kaj dum Bilbo murmuris la lastajn vortojn, lia kapo kliniĝis al 
lia brusto kaj li profunde endormiĝis. 

La vespero profundiĝis en la ĉambro, kaj la fajrolumo brulis 
pli hele; kaj ili rigardis la dormantan Bilbon kaj vidis, ke lia 
vizaĝo ridetas. Dum kelka tempo ili sidis silente; kaj poste 
Sam, ĉirkaŭrigardante en la ĉambro kaj al la ombroj 
flagrantaj sur la muroj, diris mallaŭte: 



— Al mi ŝajnas, sinjoro Frodo, ke li ne multe verkis, dum ni 
forestis. Li jam neniam skribos nian historion. 

Tiumomente Bilbo malfermis unu okulon, kvazaŭ li aŭdintus. 
Poste li vekis sin kaj diris: 

— Vidu, mi tiom dormemiĝas. Kaj kiam mi disponas tempon 
por skribi, mi vere ŝatas nur verki poezion. Mi scivolas, mia 
kara Frodo, ĉu multe vin ĝenus ordigi iom la aferojn antaŭ ol 
foriri? Kolektu miajn notojn kaj paperojn kaj kunprenu ilin, se 
vi konsentas. Komprenu, ke mi ne disponas multe da tempo 
por elektado kaj aranĝado kaj tiel plu. Petu helpon de Sam, 
kaj revenu ordiginte ĉion, kaj mi trarigardos ĝin. Mi ne tro 
kritikemos. 

— Kompreneble mi tion faros! — diris Frodo. — Kaj 
kompreneble mi baldaŭ revenos: ne plu estos danĝere. 

Reala reĝo nun estas, kaj li baldaŭ ordigos la vojojn. 

— Dankon, karulo! — diris Bilbo. — Tio vere malŝarĝas mian 
menson. 

Dirinte tion li denove profunde endormiĝis. 

La postan tagon Gandalfo kaj la hobitoj adiaŭis Bilbon en lia 
ĉambro, ĉarekstere estisfroste; kaj poste ili adiaŭis 
Elrondon kaj ties tutan domanaron. 

Dum Frodo staris ĉesojle, Elrondo deziris al li bonan vojaĝon, 
benis lin kaj diris: 

— Mi opinias, Frodo, ke eble ne necesos, ke vi revenu, krom 
se vi revenos tre baldaŭ. Ĉar ĉirkaŭ la sama jarsezono, kiam 
la folioj oros antaŭfale, serĉu Bilbon en la arbaroj de la 
Provinco. Mi estos kun li. 


Tiujn vortojn aŭdis neniu alia, kaj Frodo konservis ilin al si. 



7 


Hejmenire 

Finfine la vizaĝoj de la hobitoj estis turnitaj al la hejmo. Ili 
avidis nun vidi denove la Provincon; sed komence ili rajdis 
malrapide, ĉar Frodo estis maltrankvila. Kiam ili alvenis la 
Transpasejon de Bruineno li haltis kaj ŝajnis malema rajdi en 
la fluon; kaj ili rimarkis, ke dum kelka tempo liaj okuloj ŝajne 
ne vidis ilin aŭ ĉirkaŭajn aferojn. La tuton de tiu tago li 
silentis. Estis la sesa de oktobro. 

— Ĉu al vi doloras, Frodo? — demandis Gandalfo kviete, dum 
li rajdis apud Frodo. 

— Nu jes, fakte, — diris Frodo. — Temas pri mia ŝultro. La 
vundo doloras, kaj memoro pri la mallumo pezas sur min. Tio 
okazis antaŭ unu jaro de hodiaŭ. 

— Ve! Ekzistas vundoj, kiuj ne estas komplete kuraceblaj. 

— Mi timas, ke pruviĝos tiel ĉe la mia. Oni ne povas vere 
reiri. Kvankam mi eble revenos en la Provincon, ĝi ne ŝajnos 
sama. Mi estas vundita pertranĉilo, pikilo, dentoj kaj 
longedaŭra ŝarĝo. Kie mi trovos ripozon? 

Gandalfo ne respondis. 

Fine de la sekva tago la doloro kaj maltrankvilo estis 
forpasintaj, kaj Frodo denove estis gaja, tiel gaja kvazaŭ li 
ne memorus la nigron de la antaŭa tago. Post tio la vojaĝo 
progresis bone, kaj la tagoj rapide pasis; ĉar ili rajdis 
malstreĉe, kaj ofte ili prokrastis en la belaj arbaretoj, kie la 
folioj ruĝis kaj flavis en la aŭtuna sunlumo. Finfine ili atingis 
Veterverton; kaj tiam ekvesperiĝis, kaj la ombro de la 
monteto kuŝis sombre sur la vojo. Tiam Frodo petis, ke ili 



hastu, kaj li ne volis rigardi al la monto, sed trarajdis ĝian 
ombron kun la klinita kapo kaj mantelo dense surtirita. 
Tiunokte la vetero ŝanĝiĝis, kaj el la okcidento venis vento 
pluvŝarĝita, kaj tiu blovis akre kaj malvarme, kaj la flavaj 
folioj kirliĝis birdece en la aero. Kiam ili alvenis la 
Ĉetarbaron, la branĉoj estisjam preskaŭ senfoliaj, kaj 
kurtenego da pluvo forvualis antaŭ ili la Brian Monteton. 

Tiel estis, ke proksime al la fino de sovaĝa kaj malseka 
vespero en la lastaj tagoj de oktobro la kvin vojaĝantoj 
suprenrajdis laŭ la ascenda vojo kaj alvenis la sudan 
enirejon de Brio. Gi estis firme ŝlosita; kaj la pluvo blovis sur 
iliajn vizaĝojn, kaj sur la malheliĝinta ĉielo preterrapidis 
malaltaj nuboj, kaj iliaj koroj iomete deprimiĝis, ĉar ili 
atendis pli entuziasman bonvenigon. 

Post kiam ili kriis multfoje, finfine elvenis pordisto, kaj iii 
rimarkis, ke li portas bastonegon. Li rigardis ilin timeme kaj 
suspekteme; sed kiam li notis la ĉeeston de Gandalfo, kaj ke 
ties kunuloj estas hobitoj, malgraŭ ilia stranga ekipaĵo, tiam 
li pligajiĝis kaj bonvenigis ilin. 

— Envenu! — li diris, malŝlosante la pordon. — Ni ne restos 
por interŝanĝi novaĵojn ĉi tie ekstere en la malseka bruteca 
vespero. Sed maljuna Barlimano sendube bonvenigos vin ĉe 
La Poneo, kaj tie vi aŭdos ĉiun aŭdindaĵon. 

— Kaj tie vi aŭdos pli poste ĉion, kion ni diros, kaj pli, — ridis 
Gandalfo. — Kiel fartas Henĉjo? 

La pordisto malridetis kaj diris: 

— Foriris. Sed prefere demandu Barlimanon. Bonan 
vesperon! 

— Bonan vesperon al vi! — ili diris kaj trapasis; kaj tiam ili 
rimarkis, ke malantaŭ la apudvoja dornbarilo estis konstruita 



longa malalta kabano, kaj kelkaj homoj jam eliris kaj gapis al 
ili trans la barilon. Kiam ili alvenis al la domo de Vilĉjo 
Filikĉjo, ili vidis, ke ties dornbarilo estas ĉifita kaj neglektita, 
kaj ĉiuj fenestroj estis trabobaritaj. 

— Ĉu vi supozas, ke vi mortigis lin per tiu pomo, Sam? 

— diris Grinĉjo. 

— Mi ne estas tiel optimisma, sinjoro Grinĉjo, — diris Sam. 

— Sed mi ŝatus scii, kio okazis pri tiu kompatinda poneo. Gi 
multfoje perturbis mian menson, kaj la lupoj ululis kaj tiel 
plu. 

Finfine ili venis al La Pranca Poneo, kaj almenaŭ tiu aspektis 
ekstere neŝanĝita; kaj malantaŭ la ruĝaj kurtenoj en la subaj 
fenestroj estis lumoj. Ili sonorigis, kaj Nobo venis al la pordo, 
kaj malfermis ĝin fendete kaj trarigardis; kaj kiam li vidis ilin 
starantaj sub la lampo, li eligis surprizkrion: 

— Sinjoro Buterburo! Mastro! Ili revenis! 

— Ho, ĉu vere? Mi faros al ili instruon, — aŭdiĝis la voĉo de 
Buterburo, kaj li elkuris, kaj en la mano li tenis klabon. Sed 
vidante, kiuj ili estas, li haltis abrupte, kaj la nigra malrido 
sur lia vizaĝo ŝanĝiĝis al miro kaj ĝojo. 

— Nobo, vi lankapa kreteno! — li kriis. — Ĉu vi ne kapablas 
nomi la malnovajn amikojn? Vi ne devus tiel timigi min en la 
epoko malsekura. Nu, nu! Kaj de kie vi venis? Mi ne atendis 
revidi iun el via grupo, fakte: irinta foren en la Sovaĝejon 
kun tiu Paŝegulo, dum ĉeumis tiuj Nigraj Homoj. Sed mi vere 
ĝojas revidi vin, kaj neniun pli ol Gandalfon. Venu! Venu! Ĉu 
la samajn ĉambrojn, kiel antaŭe? Ili estas liberaj. Efektive, la 
plimultaj ĉambroj estas liberaj nun, kion mi ne kaŝos antaŭ 
vi, ĉarvi rimarkostion sufiĉe senprokraste. Kaj mi kontrolos, 
kio estas farebla pri vespermanĝo, laŭeble baldaŭ; sed 
provizore iom mankas laborantoj. He, Nobo vi sintrenulo! 



Diru al Bobo! Ha, sed tion mi forgesis, Bobo jam foriris: iras 
hejmen al sia familio nun. Nu, konduku la poneojn de la 
gastoj al la stalaro, Nobo! Kaj sendube vi mem kondukos 
vian ĉevalon al la stalo, Gandalfo. Bela besto, kiel mi diris, 
kiam mi la unuan fojon ekvidis ĝin. Nu, venu! Sentu vin 
kvazaŭ hejme! 

Sinjoro Buterburo ĉiuokaze ne ŝanĝis sian parolmanieron, 
kaj li ŝajnis ankoraŭ vivi en senspira dismoviĝo. Kaj tamen 
preskaŭ neniu ĉeestis, kaj ĉio estis silenta; el la komuna 
ĉambro aŭdiĝis mallaŭta murmuro de ne pli ol du-tri voĉoj. 
Kaj vidate de pli proksime per la lumo de du kandeloj, kiujn 
li flamigis kaj portis antaŭ ili, la vizaĝo de la tavernisto 
aspektis iom sulkoplena kaj zorgotuŝita. 

Li kondukis ilin tra koridoro al la salono, uzita de ili dum tiu 
stranga nokto antaŭ pli ol unu jaro; kaj ili sekvis lin, iom 
maltrankviligite, ĉaral ili ŝajnis klare, ke maljuna Barlimano 
bravmiene kaŝas iun ĉagrenon. La aferoj ne plu estis tiaj, 
kiaj ili estis antaŭe. Sed ili nenion diris kaj atendis. Kiel ili 
antaŭsupozis, sinjoro Buterburo venis al la salono post 
vespermanĝo por konstati, ĉu ĉio estis laŭ ilia deziro. Tiel 
certe estis: neniu malbona ŝanĝiĝo ĝis tiam okazis pri la 
biero kaj manĝaĵoj ĉe La Poneo. 

— Nu, mi ne aŭdacos proponi, ke vi venu al la komuna 
ĉambro hodiaŭ nokte, — diris Buterburo. — Vi certe lacas; 
kaj ĉiuokaze ne multaj personoj estas tie hodiaŭ vespere. 

Sed se vi povos konsenti al mi horduonon antaŭ ol vi 
enlitiĝos, mi kore ŝatos iom interparoli kun vi, kviete inter ni. 

— Ĝuste tion ankaŭ ni ŝatus, — diris Gandalfo. — Ni ne estas 
lacaj. Ni vivis malstreĉe. Ni estis malsekaj, malvarmaj kaj 
malsataj, sed tion vi kuracis. Venu, sidiĝu! Kaj se vi havas 
iom da pipherbo, ni benos vin. 



— Nu, se vi mendus ion alian, mi pli kontentus, — diris 
Buterburo. — Guste pri ĝi ni spertas malabundon pro tio, ke 
ni havas nurtiom, kiom ni mem kultivas, kaj tiom ne sufiĉas. 
Neniom estas havebla de la Provinco nuntempe. Sed mi 
faros laŭeble. 

Kiam li revenis, li alportis al ili sufiĉon por unu-du tagoj, 
bulon da foliaro netranĉita. 

— Sud-linĉa, — li diris, — kaj la plej bona, kiun ni havas; sed 
ne egalas al la Sud-kvarona, kiel mi ĉiam asertis, kvankam 
mi subtenas Brion rilate la plimultajn aferojn, pardonpete. 

Ili sidigis lin en granda seĝo apud la lignofajro, kaj Gandalfo 
sidiĝis aliflanke de 1' kameno, kaj la hobitoj sur malaltaj 
seĝoj inter ili; kaj poste ili paroladis dum multaj horduonoj 
kaj interŝanĝis ĉiujn novaĵojn, kiujn sinjoro Buterburo volis 
aŭdi aŭ komuniki. La plimulto el la aferoj rakontataj de ili 
nur mirigis kaj konfuzis ilian gastiganton, kaj superis lian 
konceptivon; kaj ili ellogis malmultajn komentojn krom: “Ĉu 
vi diras”, ofte ripetitan malgraŭ la atesto de I' propraj oreloj 
de sinjoro Buterburo. 

— Ĉu vi diras, sinjoro Baginzo, aŭ ĉu temas pri sinjoro 
Submonteto? Mi tiom konfuziĝas. Ĉu vi diras, Mastro 
Gandalfo? Nu, kiel strange! Kiu supozus tion en nia tempo! 

Sed li ja diris multon siaflanke. La aferoj statas pli ol 
malbone, li kutimis diri. Komerco ne estis eĉ mezbona, ĝi 
estis sendiskute malbona. 

— Neniu proksimiĝas nun al Brio de ekstere, — li diris. — Kaj 
la brianoj plejparte restas hejme kaj baras siajn pordojn. Ĉio 
devenas de tiuj novevenintoj kaj banditoj, kiuj komencis 
alveni laŭ la Verdvojo dum la pasinta jaro, kiel vi eble 
memoras; sed poste venis aliaj. luj estis nur kompatinduloj, 
forkurantaj de danĝero; sed la plimulto estis maliculoj. 



plenaj de rabemo kaj miso. Kaj okazis problemoj eĉ ĉi tie en 
Brio, gravaj problemoj. Nu, okazis vera interbatiĝo, kaj kelkaj 
estis mortigitaj, efektive mortigitaj! Se vi volas kredi min. 

— Mi certe kredas, — diris Gandalfo. — Kiom da? 

— Tri kaj du, — diris Buterburo, aludante la grandulojn kaj la 
malgrandulojn. — Kompatinda Mato Erikpiedo, kaj Raŭlo 
Pomodoro, kaj eta Tomĉjo Prendorno el trans la Monteto; kaj 
Vilĉjo Bankso el tie-supre, kaj unu el la Submontetoj el 
Transio: ĉiuj bonuloj, kaj ili mankas. Kaj Henĉjo Kaprofolio, 
kiu antaŭe gardis la okcidentan pordon, kaj tiu Vilĉjo Filikĉjo, 
ili intervenis flanke de la fremduloj, kaj ili foriris kun tiuj; kaj 
laŭ mia opinio ili enlasis ilin. Je la nokto de la interbatiĝo, mi 
volas diri. Kaj tio estis post kiam ni indikis al ili la pordojn kaj 
forpuŝis ilin: antaŭ la jarfino tio estis; kaj la batalo okazis 
frue en la Nova Jaro, post la peza neĝado, kiun ni spertis. Kaj 
nun ili iĝis rabistoj kaj loĝas ekstere, sin kaŝinte en la arbaroj 
aliflanke de Arĉeto, kaj en la norda sovaĝejo. Similas al io el 
la malbonaj pratagoj, pri kiuj diras la rakontoj, laŭ mi. Ne 
estas sekure sur la vojoj kaj neniu iras malproksimen, kaj oni 
ŝlosas la domojn je frua horo. Ni devas starigi sentinelojn 
ĉirkaŭ la tuta barilaro kaj postenigi multajn homojn ĉe la 
enirejoj nokte. 

— Nu, neniu ĝenis nin, — diris Grinĉjo, — kaj ni alvenis 
malrapide kaj ne vaĉis. Ni supozis lasi malantaŭe ĉiujn 
problemojn. 

— Ha, tion vi ne faris, sinjoro, iom pli bedaŭrinde, — diris 
Buterburo. — Sed ne mirinde, ke ili lasis vin netuŝataj. Ili ne 
atakas armitojn kun glavoj kaj kaskoj kaj ŝildoj kaj tiel plu. 
Devigus ilin pensi denove, tio. Kaj mi devas diri, ke iom 
konsternis min ekvidado de vi. 



Tiam la hobitoj subite konstatis, ke la homoj mire rigardis ilin 
ne pro la surpriziĝo pri ilia reveno, sed pro miro pri ilia 
ekipaĵo. Ili mem tiom kutimiĝis al militado kaj rajdado en 
bone ekipitaj trupoj, ke ili tute forgesis pri la brila armaĵo 
vidiĝanta sub la manteloj, kaj pri la kaskoj de Gondoro kaj 
Rohano, kaj pri la belaj insignoj sur iliaj ŝildoj, kaj ke tiuj 
aspektus fremdulece en ilia propra lando. Kaj ankaŭ 
Gandalfo nun rajdas sian altan grizan ĉevalon, tute vestita 
en blanko kun mantelego blua kaj arĝenta sur la tuto, kaj 
kun la longa glavo Glamdringo ĉe sia flanko. 

— Nu, nu, se ili timas nur kvinon el ni, — Gandalfo ridis, — ni 
renkontis malamikojn pli malbonajn dum nia vojaĝado. Sed 
ĉiuokaze ili lasos vin trankvilaj nokte dum nia restado. 

— Kiom longa estos tio? — diris Buterburo. — Mi ne 
malkonsentus, ke ni plezure havus vin ĉi tie dum kelka 
tempo. Vidu, ni ne kutimiĝis al tiaj problemoj; kaj ĉiuj 
disiruloj foriris, diras la homoj. Mi opinias, ke ĝis nun ni ne 
ĝuste komprenis, kion ili faris por ni. Ĉar ĉirkaŭiris io pli 
malbona ol rabistoj. Lupoj hurlis ĉirkaŭ la bariloj dum la 
pasinta vintro. Kaj en la arbaroj estis malhelaj formoj, 
teruraĵoj, pensoj pri kiuj fridigas la sangon. Ĉio estis tre 
perturba, se vi min komprenas. 

— Mi supozas, ke jes, — diris Gandalfo. — Preskaŭ ĉiuj landoj 
estis perturbitaj lastatempe, tre perturbitaj. Sed gajiĝu, 
Barlimano! Vi troviĝis rande de tre grandaj problemoj, kaj mi 
ĝojas nur aŭdi, ke vi ne enestis pli profunde. Sed tempo pli 
bona estas venonta. Eble pli bona ol vi entute memoras. 
Revenis la disiruloj. Ni revenis kun ili. Kaj ekzistas denove 
reĝo, Barlimano. Baldaŭ li turnos sian atenton ĉi tien. Tiam 
la Verdvojo estos ree malfermita, kaj liaj kurieroj venos 
norden, kaj okazos venoj-iroj, kaj la malicaĵoj estos forpelitaj 
el la dezertejoj. Fakte la dezertejoj post kelka tempo ne plu 



estos dezertejoj, kaj troviĝos homoj kaj kampoj, kie iam estis 
sovaĝejo. Sinjoro Buterburo skuis la kapon. 


— Se survoĵe estos kelkaj decaj respektinduloj, tio ne 
domaĝos, — li diris. — Sed ni deziras neniom pli da kanajlaro 
kaj banditoj. Kaj eksterulojn ni ne deziras en Brio, aŭ entute 
proksime al Brio. Ni deziras, ke oni lasu nin trankvilaj. Mi ne 
deziras amason da fremduloj bivakantaj ĉi tie kaj ekloĝantaj 
tie kaj disŝirantaj la sovaĝan terenon. 

— Oni lasos vin trankvilaj, Barlimano, — diris Gandalfo. 

— Estas sufiĉa loko por regnoj inter Iseno kaj Grizinundo, aŭ 
sur la bordoj sude de Brandovino, sen ke iu loĝu interne de 
multtaga rajdado el Brio. Kaj multaj homoj antaŭe loĝis en 
fora nordo, cent mejlojn aŭ pli de ĉi tie, ĉe la fora ekstremo 
de la Verdvojo, sur la Nordaj Montetoj kaj apud la lago 
Evendimo. 

— Fore ĉe Mortintula ŝtonmuro, ĉu? — diris Buterburo, 
mienante eĉ pli dubeme. — Tiu tereno estas hantata, oni 
diras. Neniu krom rabistoj irustien. 

— Tien iras la disiruloj, — diris Gandalfo. — Mortintula 
ŝtonmuro, laŭ vi. Tiel ĝi estas nomita dum longaj jaroj, sed 
ĝia ĝusta nomo, Barlimano, estas Fornosto Ereno, Norburio 
de la Reĝoj. Kaj la Reĝo denove venos tien iam; kaj tiam vi 
havos iujn bravulojn trarajdantaj. 

— Nu, tio sonas pli esperige, mi konsentas, — diris 
Buterburo. — Kaj tio favoros la komercadon, sendube. 
Kondiĉe, ke li lasos Brion trankvila. 

— Li tion faros, — diris Gandalfo. — Gin li konas kaj amas. 

— Ĉu vere? — diris Buterburo iom perpleksigite. — Tamen mi 
certe ne scias, kial li faru tion, sidante sur sia granda trono 
supre en sia kastelego, centojn da mejloj for. Kaj trinkante 



vinon el ora pokalo, tio ne mirigus min. Kiom koncernas lin 
La Poneo aŭ kruĉoj da biero? Malgraŭ tio, ke mia biero estas 
bonkvalita, Gandalfo. Gi estas elstare bonkvalita, post kiam 
vi venis en la aŭtuno de la pasinta jaro kaj aprobe traktis 
ĝin. Kaj tio estis konsolo inter problemoj, necesas diri. 

— Ha! — diris Sam. — Sed li diras, ke via biero estas ĉiam 
bonkvalita. 

— Li diras? 

— Kompreneble, li diras. Li estas Paŝegulo. La ĉefo de la 
disiruloj. Ĉu vi ankoraŭ ne enkapigis tion? 

Ĝi finfine enkapiĝis, kaj la vizaĝo de Buterburo estis 
studinde miroplena. La okuloj sur lia larĝa vizaĝo rondiĝis, 
kaj lia buŝo gape malfermiĝis, kaj li anhelis. 

— Ĉu Paŝegulo! — li ekkriis, kiam li rehavis spirkapablon. 

— Tiu kun krono kaj tiel plu kaj ora pokalo! Nu, al kio ni 
venas? 

— Al tempo pli prospera, almenaŭ en Brio, — diris Gandalfo. 

— Tion mi esperas, tutcerte, — diris Buterburo. — Nu, tio 
estas la plej agrabla babilado, kiun mi spertis dum longega 
tempo. Kaj mi ne kontestas, ke mi dormos pli facile hodiaŭ 
nokte kaj kun pli leĝera koro. Vi donis al mi multegon 
pripensindan, sed tion mi prokrastos ĝis morgaŭ. Mi iras 
liten, kaj sendube ankaŭ vi plezure enlitiĝos. He, Nobo! — li 
vokis, irinte al la pordo. — Nobo, vi sintrenulo! Nobo! — li 
diris al si, manfrapante al si la frunton. — Nu, pri kio tio 
memorigas min? 

— Espereble ne pri alia forgesita letero, sinjoro Buterburo? 

— diris Gaja. 



— Nu, nu, sinjoro Brandoboko, ne memorigu min pri tio! Sed 
vidu, vi rompis mian pensĉenon. Nu, kie mi troviĝis? Nobo, 
stalaro, ha! Pri tio temas. Mi havas ion, kio apartenas al vi. 

Se vi memoras pri Vilĉjo Filikĉjo kaj la ĉevalrabado: tiu 
poneo, kiun vi aĉetis, nu, ĝi estas ĉi tie. Gi revenis per si 
mem, ĉu ne. Sed kie ĝi estintis, tion vi scias pli bone ol mi. 

Ĝi estis tiel vila, kiel maljuna hundo kaj svelta kiel 
vestaĵvergo, sed ĝi estis vivanta. Nobo prizorgis ĝin. 

— Kio! Mia Vilĉjo? — kriis Sam. — Nu, mi naskiĝis bonŝanca, 
malgraŭ la diroj de mia Avulo. Jen plenumiĝis ankoraŭ unu 
deziro! Kie ĝi estas? 

Sam rifuzis enlitiĝi antaŭ ol viziti Vilĉjon en la stalo. 

La vojaĝantoj restadis en Brio la tutan postan tagon, kaj 
sinjoro Buterburo ĉiuokaze ne rajtis plendi pri sia komerco la 
postan vesperon. Scivolemo venkis ĉiujn tiraojn, kaj lia 
taverno estis plenplena. Pro ĝentileco la hobitoj vizitis la 
komunan ĉambron vespere kaj respondis sufiĉe multajn 
demandojn. Ĉar memoroj de la brianoj retenemas, oni 
multfoje demandis al Frodo, ĉu li verkis sian libron. 

— Ankoraŭ ne, — li respondis. — Mi aktuale iras hejmen por 
ordigi miajn notojn. — Li promesis pritrakti la mirindajn 
okazintaĵojn en Brio, kaj tiel igi pli interesa libron, kiu 
verŝajne pritraktas ĉefe la foregajn kaj malpli gravajn aferojn 
“tie sude”. 

Poste unu el junaj homoj postulis kanton. Sed je tio ekestis 
silento, kaj li estis brovume oponita, kaj la postulo ne estis 
ripetita. Evidente mankis deziro pri iuj malraciaj okazaĵoj en 
la komuna ĉambro denove. 

Nenia ĝenado dumtage, nek ajna bruo dumnokte perturbis 
la trankvilon de Brio, dum la vojaĝantoj restadis tie; sed la 
postan matenon ili ellitiĝis frue, ĉar la vetero plu pluvemis. 



ili volis atingi la Provincon antaŭ la noktiĝo, kaj tio postulis 
longan rajdadon. Ĉiuj brianoj eliris por adiaŭi ilin, kaj estis 
pli gajhumoraj ol ili estis jam dum unu jaro; kaj tiuj, kiuj ne 
vidis pli frue la fremdulojn en ilia tuta ekipaĵo, gapis mire al 
ili: al Gandalfo kun ties blanka barbo, kaj la lumo kiu ŝajnis 
ekbrili de li, kvazaŭ lia blua mantelo estus nur nubo sur 
sunlumo; kaj al la kvar hobitoj kvazaŭ kavaliroj vagantaj el 
rakontoj preskaŭ forgesitaj. Eĉ tiuj, kiuj primokis ĉian 
paroladon pri la Reĝo, komencis pensi, ke eble en tio estas 
iomete da vero. 

— Nu, bonŝancon al via vojo, kaj bonŝancon al via reveno 
hejmen! — diris sinjoro Buterburo. — Mi devas averti vin, ke 
ankaŭ en la Provinco ne ĉio estas en ordo, se tio, kion ni 
aŭdas, estas vera. Oni diras pri strangaj okazaĵoj. Sed io 
elpelas alion, kaj min plenokupis la pro praj ĉagrenoj. Sed se 
mi rajtas aŭdaci, vi revenis ŝanĝitaj el via vojaĝado, kaj jam 
aspektas kiel personoj kapablaj senprokraste pritrakti 
problemojn. Sendube vi baldaŭ ordigos ĉion. Bonŝancon al 
vi! Kaj ju pli ofte vi revenos, des pli kontenta mi estos. 

Ili adiaŭis lin kaj forrajdis, kaj trapasis la okcidentan pordon 
kaj pluiris al la Provinco. Poneo Vilĉjo akompanis ilin, kaj kiel 
antaŭe ĝi portis sufiĉe multe da pakaĵo, sed ĝi trotis apud 
Sam kaj ŝajnis tute kontenta. 

— Mi scivolas, kion aludis maljuna Barlimano, — diris Frodo. 

— Mi povas diveni iom el ĝi, — sombre diris Sam. — Kion mi 
vidis en la spegulo: arbojn distranĉitajn kaj tiel plu, kaj mian 
Avulon forpelitan el la Vico. Mi devis reveni pli rapide. 

— Kaj evidente io misas en la Suda Kvarono, — diris Gaja. 

— Ekzistas ĝenerala manko de pipherbo. 

— Kio ajn ĝi estas, — diris Grinĉjo, — Lodo troviĝos ĉe la 
fundo, pri tio vi povas esti certaj. 



— Ĉefunde, sed ne plej profunde, — diris Gandalfo. — Vi 
forgesis pri Sarumano. Li ekinteresiĝis pri la Provinco antaŭ 
ol Mordoro. 

— Nu, ĉeestas vi, — diris Gaja, — do la aferoj baldaŭ ordiĝos. 

— Mi ĉeestas nun, — diris Gandalfo, — sed baldaŭ mi ne. Mi 
ne iros al la Provinco. Vi mem ordigu ĝiajn aferojn; por tio vi 
estas trejnitaj. Ĉu vi ankoraŭ ne komprenas? Mia tempo 
forpasis: ne plu estas mia tasko ordigi aferojn, nek helpi 
aliulojn tion fari. Kaj koncerne vin, karaj amikoj, helpon vi ne 
bezonos. Vi jam maturiĝis. Maturiĝis tre forte; inter la 
grandiozuloj vi troviĝas, kaj mi tute ne timas pro iu ajn el vi. 

» Sed, se vi volas scii, mi baldaŭ flankeniros. Mi iros por 
longe interparoli kun Bombadiljo: tian interparolon mi 
neniam havis en mia tuta tempo. Li estas muskokovrito, kaj 
mi estis ŝtono, kies sorto estas ruliĝi. Sed miaj tagoj de 
ruliĝado finiĝas, kaj nun ni havos multon interparolindan. 

Post kelka tempo ili alvenis la lokon sur la Orienta Vojo, kie 
ili adiaŭis Bombadiljon; kaj ili esperis kaj duone atendis vidi 
lin staranta tie por saluti ilin preterpasantajn. Sed pri li estis 
neniu indiko; kaj griza nebuleto kovris la Dolmenejon sude, 
kaj profunda vualo la foran Malnovan Arbaron. 

Ili haltis kaj Frodo rigardis suden sopireme. 

— Mi tre ŝatus revidi la karan maljunulon, — li diris. — Mi 
scivolas, kiel li fartas. 

— Tiel bone, kiel ĉiam, vi povas certi, — diris Gandalfo. 

— Tute neĝenate; kaj laŭ mia supozo li ne multe interesiĝas 
pri io ajn, kion ni faris aŭ vidis, krom eble niaj vizitoj al la 
entoj. Eble poste vi povos viziti lin. Sed je via loko, mi nun 
urĝus min antaŭen al la hejmo, aŭ vi ne atingos la 
Brandovinan Ponton antaŭ ol la pordoj estos ŝlositaj. 



— Sed pordoj ne troviĝas, — diris Gaja, — ne sur la Vojo; vi 
tre bone scias tion. Ekzistas la Pordo Boklanda, 
kompreneble; sed oni tralasos min iam ajn. 

— Ne troviĝis pordoj, prefere diru, — diris Gandalfo. — Mi 
opinias, ke nun vi trovos pordojn. Kaj vi eble havos pli da 
problemoj, ol vi supozas, ĉe la Pordo Boklanda. Sed vi 
elturniĝos bone. Adiaŭ, karaj amikoj! Ankoraŭ ne lastfoje, 
ankoraŭ ne. Adiaŭ! 

Li forturnis Ombrofakson de la vojo, kaj la ĉevalego 
transsaltis la verdan ŝtonmuron, kiu randis ĝin; kaj pro krio 
de Gandalfo ĝi foriris, kuregante al la Dolmenejo, kvazaŭ 
norda vento. 

— Nu, jen ni estas, nur la kvaropo, kiu kune ekvojaĝis, 

— diris Gaja. — Ni ĉiujn aliajn postlasis, unu post alia. Tio 
ŝajnas preskaŭ sonĝo, kiu malrapide forvelkis. 

— Ne laŭ mi, — diris Frodo. — Laŭ mi tio pli similas 
reendormiĝon. 



8 


La purigado de la Provinco 

Estis post la noktiĝo, kiam malsekaj kaj lacaj vojaĝantoj 
finfine venis al Brandovino, kaj iii trovis la vojon barita. 
Ambaŭflanke de la ponto estis granda pikilumita pordo; kaj 
aliflanke de la rivero estis videblaj kelkaj nove konstruitaj 
domoj: duetaĝaj kun mallarĝaj rektflankaj fenestroj, nudaj 
kaj malofte lumigitaj, tute sombre kaj neprovincece. 

Ili bategis la eksteran pordon kaj vokis, sed komence venis 
neniu respondo; kaj poste, surprizante ilin, iu blovis kornon, 
kaj la lumoj en la fenestroj estingiĝis. Voĉo kriis en la 
mallumo: 

— Kiu estas? Foriru! Vi ne povas enveni. Ĉu vi ne scias legi 

la avizon: Eniro malpermesata inter sunsubiro kaj sunleviĝo? 

— Kompreneble ni ne povas legi la avizon en la mallumo, 

— Sam rekriis. — Kaj se hobitoj de la Provinco estas 
forbarotaj en pluvado dum tia nokto, mi deŝiros vian avizon, 
kiam mi trovos ĝin. 

Tiam fenestro batfermiĝis, kaj amaso da hobitoj kun 
lanternoj elverŝiĝis el la domo maldekstre. Tiuj malfermis la 
foran pordon, kaj kelkaj transpontiĝis. Vidante la 
vojaĝantojn ili ŝajnis timigitaj. 

— Ekagu tuj! — diris Gaja, rekoninte unu el la hobitoj. — Se 
vi ne konas min, Hobo Fojnvardo, tion vi devus. Mi estas 
Gaja Brandoboko, kaj mi ŝatus scii, pri kio temas ĉio ĉi, kaj 
kion faras ĉi tie boklandano kia vi. Vi pli frue postenis ĉe la 
Fojna Pordo. 



— Benata mi estu! Vi estas sinjoro Gaja, certe, kaj tute 
vestita por batalado! — diris maljuna Hobo. — Vidu, oni diris, 
ke vi estas mortinta. Perdita en la Malnova Arbarego, laŭ la 
informoj. Mi ŝatas revidi vin vivanta malgraŭe! 

— Do ĉesigu la gapadon al mi tra la stangoj, kaj malfennu la 
pordon! — diris Gaja. 

— Mi bedaŭras, sinjoro Gaja, sed al ni estas ordonite. 

— De kiu? 

— De la Ĉefo supre en Bag-Endo. 

— ĉefo! ĉefo? ĉu vi aludas sinjoron Lodo? — diris Frodo. 

— Supozeble, sinjoro Baginzo, sed nun ni devas diri nur “la 
Ĉefo". 

— Ĉu vere tiel! — diris Frodo. — Nu, mi ĝojas, ke almenaŭ li 
nuligis la Baginzon. Sed evidente urĝas, ke la familio 
pritraktu lin kaj remetu lin sur lian ĝustan lokon. 

La hobitoj aliflanke de la pordo silentiĝis. 

— Bono ne rezultos el tiaj paroloj, — iu diris. — Li aŭdos pri 
tio. Kaj se vi tiom bruos, vi vekos la grandulon de la Ĉefo. 

— Ni vekos lin laŭ maniero, kiu surprizos lin, — diris Gaja. 

— Se vi aludas ke via Ĉefaĉo dungis banditojn el la 
sovaĝejo, do ni revenis ne tro frue. — Li saltis de sur sia 
poneo, kaj vidante la avizon per la lumo de la lanternoj, li 
deŝiris ĝin kaj ĵetis ĝin trans la pordon. La hobitoj retropaŝis 
kaj ne moviĝis por malfermi ĝin. — Ek al, Grinĉjo! — diris 
Gaja. — Sufiĉas du. 



Gaja kaj Grinĉjo transgrimpis la pordon, kaj la hobitoj 
forkuris. Denove korno sonoris. El la pli granda domo dekstre 
aperis granda peza figuro antaŭ lumo en la pordejo. 

— Kio okazaĉas? — li minace murmuris irante antaŭen. — Ĉu 
pordorompado? Foriru, aŭ mi rompos al vi viajn fiajn kolojn! 

— Poste li haltis, ĉar li ekvidis la brileton de glavoj. 

— Vilĉjo Filikĉjo, — diris Gaja, — se vi ne malfermos tiun 
pordon en dek sekundoj, vi tion bedaŭros. Mi kontraŭmetos 
al vi ŝtalon, se vi ne obeos. Kaj malferminte la pordon, vi 
trairos ĝin kaj neniam revenos. Vi estas bandito kaj 
vojrabisto. 

Vilĉjo Filikĉjo tikis kaj ŝovpaŝis al la pordo kaj ĝin malŝlosis. 

— Donu al mi la ŝlosilon! — diris Gaja. 

Sed la bandito ĵetis ĝin al lia kapo kaj poste forkuris en la 
mallumon. Kiam li preterpasis la poneojn, unu el ili batis per 
siaj kalkanoj kaj trafis lin kurantan. Li malaperis kun jelpo en 
la nokton, kaj oni neniam plu aŭdis pri li. 

— Nete farite, Vilĉjo, — diris Sam al sia poneo. 

— Tiom pri via grandulo, — diris Gaja. — Ni vidos la Ĉefon 
poste. Intertempe ni bezonas tranoktejon, kaj ĉarŝajnas, ke 
vi detruis la Pontan Hotelon kaj konstruis tiun ĉi mizeran 
lokon anstataŭe, vi devos loĝigi nin. 

— Mi bedaŭras, sinjoro Gaja, — diris Hobo, — sed tio estas 
malpermesata. 

— Kio estas malpermesata? 

— Akceptado de personoj improvize, kaj aldona konsumado 
de manĝaĵoj kaj simile, — diris Hobo. 



— Kio okazas en tiu ĉi loko? — diris Gaja. — Ĉu la jaro estis 
malfekunda, aŭ kio? Mi opiniis, ke la somero kaj la rikolto 
estis bonegaj. 

— Nu, ne, la jaro sufiĉe fekundis, — diris Hobo. — Ni 
kreskigis multe da manĝaĵo, sed ni ne scias certe, kio okazis 
al ĝi. Temas pri tiuj “kolektantoj” kaj “dividantoj”, laŭ mia 
opinio, kiuj ĉirkaŭiras kalkulante, mezurante kaj forprenante 
al konservejoj. Ili pli kolektas ol dividas, kaj la pliparton el la 
varoj ni neniam plu vidas. 

— Ho sufiĉe! — diris Grinĉjo oscedante. — Ĉio ĉi estas por mi 
tro laciga hodiaŭ nokte. Ni havas manĝaĵojn en niaj sakoj. 
Simple donu al ni ĉambron, en kiu ni kuŝiĝu. Gi estos pli 
bona ol kelkaj lokoj, kiujn mi vidis. 

La hobitoj ĉe la pordo ankoraŭ ŝajnis maltrankvilaj, evidente 
iu aŭ alia regulo estis rompita; sed ne eblis kontraŭstari kvar 
vojaĝantojn tiel komandecajn, ĉiuj armitaj, kaj du el ili 
nekutime grandaj kaj fort-aspektaj. Frodo ordonis, ke la 
pordo estu reŝlosita. Ĉiuokaze estis iom da sagaco en 
retenado de gardistoj, dum banditoj ankoraŭ ĉirkaŭumis. 
Poste la kvar kunuloj eniris la hobitan gardistejon kaj faris 
sin laŭeble komfortaj. Tio estis loko malbela kaj senenhava, 
kun magra fajrujo, kiu ne permesis taŭgan fajron. En la 
supraj ĉambroj estis etaj vicoj da malmolaj litoj, kaj sur ĉiu 
muro estis avizo kaj listo de Reguloj. Tiujn Grinĉjo deŝiris. 
Mankis biero, kaj troviĝis nur malmulte da nutraĵo, sed kun 
tio, kion la vojaĝantoj alportis kaj disdividis, ili manĝis sufiĉe 
bone; kaj Grinĉjo rompis Regulon 4, metinte sur la fajron 
pliparton de la morgaŭa lignoporcio. 

— Nu, do, kio pri fumado, dum vi rakontas al ni la 
okazintaĵojn en la Provinco? — li demandis. 



— Ne ekzistas pipherbo nun, — diris Hobo, — krom nur por 
la servistoj de la Ĉefo. Ĉiuj stokoj verŝajne malaperis. Ni 
fakte aŭdis, ke furgonoj plenaj de ĝi foriris laŭ la malnova 
vojo el Sud-kvarono, tie apud la Sarna Transpasejo. Tio estis 
ĉirkaŭ la fino de la pasinta jaro, post kiam vi foriris. Sed ĝi 
diskrete foriris antaŭ tiam, malgrandkvante. Tiu Lodo... 

— Nu fermu la faŭkon, Hobo Fojnvardo! — kriis pluraj aliaj. 

— Vi scias, ke tiaj paroloj estas malpermesataj. La Ĉefo 
aŭdos pri tio, kaj ni ĉiuj sidos en kaĉo. 

— Nenion li aŭdus, se iuj el vi ne estus fidenunculoj, — arde 
rediris Hobo. 

— Bone, bone! — diris Sam. — Tio tute sufiĉas. Mi volas 
nenion plian aŭskulti. Neniu bonvenigo, neniom da biero, 
neniom da fumado, kaj multaj reguloj anstataŭe kaj orka 
parolado. Mi esperis ĝui ripozon, sed mi konstatas, ke antaŭ 
ni estas laboro kaj problemoj. Ni dormu kaj forgesu tion ĝis 
la mateno! 

La nova “Ĉefo” evidente havis rimedon por akiri informojn. 
Estis minimume kvardek mejloj de la Ponto ĝis Bag-Endo, 
sed iu plenumis la aliron haste. Tion Frodo kaj liaj amikoj 
baldaŭ spertis. 

Ili nenion difinitan planis, sed pensis malprecize pri kuna 
irado unue al Stretkavo kaj iom da restado tie. Sed nun, 
konstatinte la aspekton de la aferoj, ili decidis iri rekte al 
Hobiturbo. Do la postan tagon ili ekiris laŭ la Vojo kaj trotis 
senŝancele antaŭen. La vento malfortiĝis sed la ĉielo estis 
griza. La tereno aspektis iom malĝoja kaj forlasita; sed 
tamen estis la unua de novembro kaj la lastaj tagoj de 1' 
aŭtuno. Tamen ŝajnis, ke kvanto nekutima de brulado 
okazas, kaj fumo leviĝis el multaj lokoj ĉirkaŭe. Nubego da 
ĝi supreniris malproksime en la direkto de Arbarfino. 



Kiam vesperiĝis, ili proksimiĝis al Frogmortono, vilaĝo sur la 
vojo mem, ĉirkaŭ dudek du mejlojn de la Ponto. Tie ili 
intencis tranokti; La Flosanta Arbotrunko en Frogmortono 
estis bonkvalita hotelo. Sed kiam ili venis al la orienta 
ekstremo de la vilaĝo, ili renkontis barieron kun granda 
avizo NENIA TRAPASO; kaj malantaŭ ĝi starisgranda bando 
da ŝirifoj kun bastonoj en la manoj kaj plumoj sur la ĉapeloj, 
aspektante samtempe gravaj kaj iom timigitaj. 

— Kion signifas tio ĉi? — diris Frodo, sentante emon ridi. 

— Jen kion ĝi signifas, sinjoro Baginzo, — diris la estro de la 
ŝirifoj, hobito du-pluma: — Vi estas arestitaj pro Pordorompo, 
kaj ŝirado de la Reguloj, kaj Atako al Pordistoj kaj Senrajta 
Eniro, kaj Senpermesa Dormado en Provincaj Konstruaĵoj, kaj 
Subaĉeto de Gardistoj per Nutraĵo. 

— Kaj pro kio cetera? — demandis Frodo. 

— Tio provizore sufiĉas, — diris la ŝirifestro. 

— Mi povas aldoni kelkajn aliajn, se vi volas, — diris Sam. 

— Insultado de la Ĉefo kun Deziro pugnobati lian Pustulan 
Vizaĝon, kaj Penso ke vi Ŝirifoj aspektas kiel Bando da 
Idiotoj. 

— Vidu, sinjoro, tio sufiĉas. La Ĉefo ordonis, ke vi akompanu 
nin trankvile. Ni kondukos vin al Apudakvo kaj transdonos 
vin al la ĉefanaro, kaj kiam li prijuĝos vian aferon, vi rajtos 
diri viajn vortojn. Sed se vi ne volas resti en la Ŝlostruoj pli 
longe ol necese, mi konsilas mallongigi la diron, kiel farus mi 
sur via loko. 

Perturbante la ŝirifojn, Frodo kaj liaj kunuloj ĉiuj ridegis. 

— Ne parolu absurde! — diris Frodo. — Mi iros, kien plaĉos al 
mi, kaj laŭ mia propra horaro. Hazarde mi iros al Bag-Endo 



pri miaj aferoj, sed se vi insistas kuniri, nu, tio estas via 
afero. 


— En ordo, sinjoro Baginzo, — diris la estro, forŝovante la 
barieron. — Sed ne forgesu, ke mi arestis vin. 

— Mi ne forgesos, — diris Frodo. — Neniam. Sed mi eble 
pardonos vin. Nu, hodiaŭ mi ne iros plu, do se vi bonvolos 
akompani min al La Flosanta Arbotrunko, mi estos dankema. 

— Tion mi ne povas fari, sinjoro Baginzo, la hotelo estas 
fermita. Troviĝas ŝirifejo ĉe la fino de la vilaĝo. Mi gvidos vin 
tien. 

— Bone, — diris Frodo. — Iru vi, kaj ni sekvos. 

Sam estis rigardinta atente la ŝirifojn kaj ekvidis iun, kiun li 
konis. 

— He, venu ĉi tien, Robino Kavaĵeto! — li vokis. — Mi volas 
paroli kun vi. 

Post embarasa ekrigardo al sia estro, kiu mienis kolere sed 
ne aŭdacis interveni, ŝirifo Kavaĵeto retroiris kaj marŝis apud 
Sam, kiu descendis de sia poneo. 

— Aŭskultu, Robĉjo! — diris Sam. — Vi estas hobito edukita 
kaj devus esti pli sagaca, sed ne ĝeni sinjoron Frodo kaj tiel 
plu. Kaj kio estas pri la fermado de la hotelo? 

— Ili ĉiuj estas fermitaj, — diris Robino. — La Ĉefo ne 
aprobas bieron. Almenaŭ pro tio komenciĝis. Sed nun mi 
supozas, ke liaj homoj havas la tuton. Kaj li ne aprobas 
translokiĝon de personoj; se ili deziras aŭ devas, iii tiam 
devas viziti la ŝirifejon por klarigi sian aferon. 



— Vi devus honti pri okupiĝo en tia galimatio, — diris Sam. 

— Pli frue vi mem preferis internon de trinkejo ol la eksteron. 
Vi senĉese estadis tie, ĉu dumdeĵore, ĉu eksterdeĵore. 

— Kaj tion mi farus ankaŭ nun, Sam, se estus eble. Sed ne 
traktu min severe. Kion mi povusfari? Vi scias, ke mi 
registriĝis kiel ŝirifo antaŭ sep jaroj, antaŭ ol komenciĝis ĉio 
ĉi. Por havi eblecon promeni tra la lando kaj viziti personojn, 
kaj aŭdi novaĵojn, kaj scii kie troviĝas la plej bona biero. Sed 
nuntempe estas alie. 

— Sed vi povus rezigni, ĉesigi la ŝirifadon, se ĝi ne plu estas 
okupiĝo respektinda, — diris Sam. 

— Ne estas permesate, — diris Robino. 

— Se mi aŭdos ne permesate pli ofte, mi estiĝos kolera. 

— Mi ne diras, ke mi bedaŭrus tion, — diris Robino 
mallaŭtigante la voĉon. — Se ni ĉiuj koleriĝus samtempe, 
eble io fareblus. Sed temas pri tiuj homoj, Sam, la homoj de 
la Ĉefo. Li ĉirkaŭsendas ilin ĉien, kaj se iu el ni malgravuloj 
postulas siajn rajtojn, ili fortrenas tiun al la ŝlostruoj. Unue ili 
prenis la maljunan Farunbulon, maljunan Vilĉjon Blankpiedo 
la Urbestron, kaj ili prenis multajn aliajn. Lastatempe iĝis eĉ 
pli malbone. Nun ili ofte batas personojn. 

— Do kial vi plenumas ilian laboron? — diris Sam kolere. 

— Kiu sendisvin al Frogmortono? 

— Neniu. Ni loĝas ĉi tie en la granda ŝirifejo. Ni estas jam la 
Unua Orient-kvarona Trupo. Ekzistas entute centoj da ŝirifoj, 
kaj pliaj estas dezirataj, pro ĉiuj ĉi novaj reguloj. La plimulto 
aliĝis malvolonte, sed ne ĉiuj. Eĉ en la Provinco estas iuj, 
kiuj ŝatas enmiksiĝi en aferojn de aliaj kaj fanfaroni. Kaj eĉ 
pli malbone: troviĝas kelkaj, kiuj agadas spione por la Ĉefo 
kaj ties homoj. 



— Ha! Do tiel vi sciiĝis pri ni, ĉu? 


— Vi pravas. Ne estas permesate al ni nun sendi per ĝi, sed 
ili utiligas la malnovan Kurieran Servon, kaj postenigas 
diversloke specialajn kuristojn. Unu el ili venis hieraŭ 
vespere kun “sekreta mesaĝo” el Blanksulko, kaj alia 
pluportis ĝin de ĉi tie. Kaj mesaĝo revenis hodiaŭ 
posttagmeze, kiu diris, ke vi estu arestotaj kaj kondukotaj al 
Apudakvo, ne rekte al la Ŝlostruoj. Evidente la Ĉefo deziras 
vidi vin tuj. 

— Li ne estos tiel entuziasma, kiam sinjoro Frodo fintraktos 
lin, — diris Sam. 

La ŝirifejo en Frogmortono estis tiel mizera kiel la 
Pontodomo. Gi havis nur unu etaĝon, sed ĝi havis similajn 
mallarĝajn fenestrojn, kaj ĝi estis konstruita el malbelaj palaj 
brikoj, mallerte starigitaj. Interne ĝi estis malseketa kaj 
senĝoja, kaj vespermanĝo estis dismetita sur longa nuda 
tablo, kiu jam de semajnoj ne estis brospurigita. La manĝaĵoj 
ne meritis lokon pli belan. La vojaĝantoj ĝojis forlasi la ejon. 
Estis proksimume dek ok mejloj ĝis Apudakvo, kaj ili ekiris je 
la deka matene. Ili ekirus pli frue, sed la prokrasto tiel klare 
ĝenis la ŝirifestron. La okcidenta vento jam turniĝis norden 
kaj la tago estis malpli varma, sed la pluvo ĉesis. 

La kavalkado, kiu forlasis la vilaĝon, estis iom komika, 
kvankam malmultaj personoj venintaj porgapi al la 
kostumoj de la vojaĝantoj, ne ŝajnis tutcertaj, ĉu la ridado 
estas permesata. Dekduo da ŝirifoj estis difinitaj kiel 
eskortantoj de la “arestitoj”; sed Gaja devigis ilin marŝi 
antaŭe, dum Frodo kaj liaj amikoj rajdis poste. Gaja, Grinĉjo 
kaj Sam sidis malstreĉe ridante, parolante kaj kantante, dum 
la ŝirifoj plandis antaŭen penante aspekti severaj kaj gravaj. 
Frodo tamen silentis kaj aspektis iom malĝoja kaj pensema. 



La lasta persono, kiun ili preterpasis, estisfortika maljunulo, 
kiu tondis heĝon. Li moksalutis: 

— Ha, saluton! Jam kiuj arestis kiujn? 

Du el la ŝirifoj tuj elpaŝis el la trupo kaj sin direktis al li. 

— Estro, — diris Gaja. — Ordonu, ke viaj uloj reiru tuj al siaj 
lokoj, se vi ne preferas, ke pritraktu ilin mi! 

La du hobitoj pro akra komando de la estro revenis paŭte. 

— Nun antaŭen! — diris Gaja, kaj poste la vojaĝantoj 
certigis, ke la paŝado de la poneoj sufiĉe rapidis por peli la 
ŝirifojn laŭeble haste. La suno aperis, kaj malgraŭ la frosteta 
vento, ili baldaŭ spiregis kaj ŝvitis. 

Ĉe la Trikvarona Ŝtono iii rezignis. Ili iris preskaŭ dekkvar 
mejlojn kun nur unu ripozeto tagmeze. Estis nun la tria horo. 
Ili estis malsataj, kaj la piedoj tre doloris ilin, kaj ili ne povis 
toleri la haston. 

— Nu, venu laŭ propra rapideco! — diris Gaja. — Ni pluiras. 

— Ĝis la, Robĉjo! — diris Gaja. — Mi atendos vin apud La 
Verda Drako, se vi ne forgesis, kie ĝi troviĝas. Ne 
malrapidumu survoje! 

— Vi defias areston, jen kion vi faras, — malgaje diris la 
estro, — kaj mi ne povas respondeci. 

— Ni defios sufiĉe multajn aferojn ankoraŭ, kaj ne petos vin 
respondeci, — diris Grinĉjo. — Bonan ŝancon al vi! 

La vojaĝantoj trotis antaŭen, kaj kiam la suno eksinkis al la 
Blankaj Suprejoj fore ĉe la okcidenta horizonto, ili venis al 
Apudakvo apud ties larĝa Akvo; kaj tie ili la unuan fojon 



vere dolore ŝokiĝis. Tiu ĉi estis la hejmtereno de Frodo kaj 
Sam, kaj nun ili konstatis, ke ili amas ĝin pli ol iun ajn alian 
lokon en la mondo. Multaj el la domoj konataj de ili 
malaperis. luj ŝajnis bruligitaj. La agrabla vico de malnovaj 
hobitaj truoj en la monteto norde de la lago estis forlasita, 
kaj iliaj ĝardenetoj, kiuj antaŭe etendiĝis gaje al la 
akvorando, estis fetore plenaj je trudherbaro. Pli malbone, 
troviĝis tuta vico de la malbelaj novaj domoj laŭlonge de la 
lagflanko, kie la Hobiturba Vojo kondukis proksime al la 
monteto. Arba avenuo pli frue staris tie. Ili ĉiuj forestis. Kaj 
rigardante konsternite laŭ la vojo al Bag-Endo ili vidis altan 
brikan tubon en la foro. Tiu elverŝis nigran fumon en la 
vesperan aeron. 

Sam ege perturbiĝis. 

— Mi iros rekte pluen, sinjoro Frodo, — li kriis. — Mi iras vidi, 
pri kio temas. Mi deziras trovi mian Avulon. 

— Unue ni devas eltrovi, kio atendas nin, Sam, — diris Gaja. 

— Mi konjektas, ke la “Ĉefo” havas trupon da banditoj en la 
proksimo. Ni prefere trovu iun, kiu sciigos nin, kiel statas la 
aferoj en la ĉirkaŭaĵo. 

Sed en la vilaĝo Apudakvo ĉiuj domoj kaj truoj estis fermitaj, 
kaj neniu salutis ilin. Ili miris pri tio, sed ili baldaŭ trovis la 
kialon. Kiam ili atingis La Verdan Drakon, la lastan 
konstruaĵon sur la Hobiturba flanko, nun senvivan kaj kun 
frakasitaj fenestroj, ili perturbiĝis vidante sesopon da 
grandaj misaspektaj homoj, apogantaj sin al la hotela muro; 
tiuj estis strabaj kaj flavpalaj. 

— Similaj al tiu amiko de Vilĉjo Filikĉjo en Brio, — diris Sam. 

— Similaj al multaj, kiujn mi vidis ĉe Isengardo, — murmuris 
Gaja. 



La banditoj havis klabojn en la manoj kaj kornojn ĉe la zonoj, 
sed aliajn armilojn ili ne havis videble. Kiam la vojaĝantoj 
alrajdis, ili forlasis la muron kaj marŝis sur la vojon, barinte 
tiun. 

— Kien vi iras, laŭ via opinio? — diris unu, la plej granda kaj 
plej misaspekta en la grupo. — Ne estas plu vojo por vi. Kaj 
kie estas tiuj valoraj ŝirifoj? 

— Alvenas laŭorde, — diris Gaja. — lomete doloras la piedoj, 
eble. Ni promesis atendi ilin ĉi tie. 

— Ha, kion mi diris? — diris la bandito al siaj kunuloj. — Mi 
diris al Ŝarko, ke ne utilas fidi al tiuj etaj stultuloj. Oni devis 
sendi kelkajn niajn homojn. 

— Kaj kiel tio farus diferencon, mi petas? — diris Gaja. — Ni 
ne kutimiĝis al vojrabistoj en tiu ĉi lando, sed ni scias, kiel 
trakti ilin. 

— Ĉu vojrabistoj? — diris la viro. — Do tiel vi sintenas, ĉu? 
ŝanĝu tion, aŭ ni ŝanĝos ĝin favore al vi Vi etularo iĝas tro 
impertinentaj. Ne tro fidu al la bonkoro de la Estro. Jam venis 
ŝarko, kaj li faros laŭ ordonoj de ŝarko. 

— Kaj kio do estas tio? — demandis Frodo kviete. 

— Tiu ĉi lando estas vekenda kaj ordigenda, — diris la 
bandito, — kaj tion aranĝos ŝarko; kaj li dolorigos, se vi 
devigos lin. Vi bezonas Estron pli grandan. Kaj tian vi ricevos 
antaŭ la jarfino, se vi kaŭzos pliajn problemojn. Tiam vi 
ellernos kelkajn aferojn, vi, ratetaro. 

— Ĉu vere. Mi ĝojas aŭdi pri viaj planoj, — diris Frodo. — Mi 
estas survoje por viziti sinjoron Lodo, kaj eble ankaŭ li 
interesiĝos pri ili. 



La bandito ridis: 


— Lodo! Li scias tre bone. Ne zorgu. Li agos laŭ la ordonoj de 
Ŝarko. Ĉar se Estro iĝis ĝena, ni povas ŝanĝi lin. Ĉu 
komprenite? Kaj se etuloj provas enŝoviĝi tien, kie oni ne 
deziras ilin, ni povas izoli ilin de la misagado. Ĉu 
komprenite? 

— Jes, mi komprenas, — diris Frodo. — Ekzemple, vi ĉi tie 
estas eksmodaj, kaj vi ne konas la novaĵojn. Okazis multo, 
post kiam vi forlasis la sudon. Finiĝis via epoko, kaj tiu de 
ĉiuj ceteraj banditoj. La Malhela Turego estas falinta, kaj 
troviĝas Reĝo en Gondoro. Kaj Isengardo estas detruita, kaj 
via mastraĉo estas almozulo en la sovaĝejo. Mi pasis lin 
survoje. Nun rajdos laŭ la Verdvojo kurieroj de la Reĝo, ne 
tiranoj el Isengardo. 

La viro fikse rigardis lin kaj ridetis. 

— Almozulo en la sovaĝejo! — li mokis. — Ha, ĉu vere? 
Paradaĉu, paradaĉu, eta kokerikulo. Sed tio ne malhelpos nin 
loĝadi en tiu ĉi grasa landeto, kie vi tro longe nenion faradis. 
Kaj... — li klakigis siajn fingrojn antaŭ la vizaĝo de Frodo. 

— Reĝaj kurieroj, ĉu? Tion al ili! Kiam mi vidos unu el ili, mi 
eble atentos. 

Tio troincitis Grinĉjon. Liaj pensoj reiris al la kampo de 
Kormaleno, kaj jen straba fiulo nomas la Ringoportinton “eta 
kokerikulo”. Li ŝovis malantaŭen sian mantelon, elingigis 
sian glavon, kaj la arĝento kaj zibelkoloro de Gondoro 
ekbrilis sur li, kiam li rajdis antaŭen. 

— Mi estas kuriero de la Reĝo, — li diris. — Vi alparolas 
amikon de la Reĝo, unu el la plej famaj en ĉiuj landoj de la 
okcidento. Vi estas bandito kaj stultulo. Genuiĝu sur la vojo 
kaj pardonpetu, aŭ mi enigos ĉi tiun trolan plagon en vin! 



La glavo briletis en la okcidenta sunlumo. Ankaŭ Gaja kaj 
Sam elingigis siajn glavojn kaj alrajdis subtene al Grinĉjo; 
sed Frodo ne moviĝis. La banditoj retropaŝis. Timigado de 
briaj kamparanoj, kaj tiranado de konfuzitaj hobitoj estintis 
ilia laboro. Sentimaj hobitoj kun helaj glavoj kaj severaj 
vizaĝoj estis granda surprizo. Kaj en la voĉoj de la venintoj 
estis noto, kiun pli frue ili ne aŭdis. Tiu frostigis ilin pro timo. 

— Iru! — diris Gaja. — Se vi denove ĝenos tiun ĉi vilaĝon, vi 
tion bedaŭros. 

La tri hobitoj antaŭen iris, kaj tiam la banditoj turniĝis kaj 
fuĝis, forkurante laŭ la Hobiturba vojo, sed kurante ili blovis 
siajn kornojn. 

— Nu, ne tro frue ni revenis, — diris Gaja. 

— Eĉ ne unu tagon pli frue. Eble tro malfrue, ĉiuokaze por 
savi Lodon, — diris Frodo. — Mizera stultulo, sed mi 
kompatas lin. 

— Ĉu savi Lodon? Kion vi volas diri? — diris Grinĉjo. 

— Detrui lin, prefere diru. 

— ŝajnas al mi, ke vi ne tute komprenas la aferojn, Grinĉjo, 

— diris Frodo. — Lodo neniam intencis, ke la aferoj atingu 
tiun staton. Li estis malica idioto, sed nun li estas kaptita. La 
banditoj superas, kolektante, rabante kaj tiranante, kaj 
regante aŭ ruinigante ĉion laŭplaĉe, en lia nomo. Kaj eĉ ne 
en lia nomo multe pli longe. Li estas karcerigito en Bag-Endo 
nun, laŭ mia supozo, kaj tre terurita. Ni devus provi liberigi 
lin. 

— Nu, mi estas konsternita! — diris Grinĉjo. — El ĉiuj eblaj 
finoj de nia vojaĝado, tiu estas la plej lasta, kiun mi atendus: 
devi batali kontraŭ duonorkoj kaj banditoj en la Provinco 
mem — porelsavi Lodon Pustulon! 



— Ĉu batali? — diris Frodo. — Nu, supozeble tio povos okazi. 
Sed memoru: ne okazu mortigo de hobitoj, eĉ se iuj aliĝis al 
la kontraŭa partio. Vere aliĝis, mi volas diri; ne nur obeis 
ordonojn banditajn estante timigitaj. Neniu hobito iam ajn 
mortigis alian intence en la Provinco, kaj tio ne komenciĝu 
nun. Kaj neniu estas mortigota entute, se eblas tion eviti. 
Regu viajn temperamentojn kaj retenu viajn manojn ĝis la 
lasta ebla momento! 

— Sed se tiuj banditoj multnombras, — diris Gaja, — tio 
certe signifos bataladon. Vi ne elsavos Lodon aŭ la 
Provincon, per nura ŝokiĝo aŭ malĝojo, mia kara Frodo. 

— Ne, — diris Grinĉjo. — Ne estos tiel facile timigi ilin la 
duan fojon. Ili estis surprizitaj. Ĉu vi aŭdis tiun 
kornoblovadon? Evidente troviĝas aliaj banditoj proksime. Ili 
estos multe pli kuraĝaj, kiam kuniĝos multaj el ili. Ni devas 
pripensi noktan sinkaŝadon. Finfine ni estas nur kvar, eĉ se 
ni estas armitaj. 

— Jen ideo, — diris Sam. — Ni iru al la domo de Tom Kotono 
en la Suda Vojeto! Li ĉiam estis bravulo. Kaj li havas multajn 
knabojn, kiuj estas ĉiuj amikoj miaj. 

— Ne! — diris Gaja. — Ne utilas “nokta sinkaŝado”. Guste 
tion farus personoj, kaj ĝuste tio plaĉas al la banditoj. Ili 
simple alsturmos nin multnombre, enanguligos nin, kaj 
poste nin elpelos aŭ bruligos interne. Ne, ni devos fari ion 
senprokraste. 

— Fari kion? — diris Grinĉjo. 

— Agiti la Provincon! — diris Gaja. — Jam nun! Veki nian 
tutan popolon! Ili malamas ĉion ĉi, tion oni vidas: ĉiuj krom 
eble unu-du banditoj, kaj kelkaj stultuloj, kiuj celas graviĝi, 
sed ne tute komprenas, kio efektive okazas. Sed provincanoj 
tiel longe vivis komforte, ke ili ne scias, kion fari. Necesas 



nur alumeto, kaj ili ekflamiĝos. Certe la viroj de la Ĉefo scias 
tion. Ili provos stamfi nin kaj estingi nin rapide. Ni disponas 
nurtre mallongan tempon. Sam, vi rajtas kuri al la bieno de 
Kotono, se vi volas. Li estas la ĉefa persono en la ĉirkaŭaĵo, 
kaj la plej brava. Ek al! Mi intencas blovi la kornon de 
Rohano kaj aŭdigi al ili muzikon, kian ili neniam antaŭe 
aŭskultis. 

Ili rajdis denove en la mezon de la vilaĝo. Tie Sam iris 
flanken kaj forgalopis laŭ la vojeto, kiu kondukis suden al la 
bieno de Kotono. Li ne tre foris, kiam li aŭdis subitan klaran 
kornblovon sonoranta supren en la ĉielon. Malproksimen 
trans montetojn kaj kampojn ĝi reeĥis; kaj tiel deviga estis 
tiu voko, ke Sam mem preskaŭ turniĝis kaj retrokuris. Lia 
poneo baŭmis kaj henis. 

— Antaŭen, knabo! Antaŭen! — li kriis. — Ni baldaŭ reiros. 
Poste li aŭdis, ke Gaja ŝanĝas la tonon, kaj aŭdiĝis la 
kornkrio de Boklando, skuanta la aeron: 

Vekiĝu! Vekiĝu! Timo, Fajro, Malamikoj! Vekiĝu! Fajro, 
Malamikoj! Vekiĝu! 

Malantaŭe Sam aŭdis tumulton de voĉoj, bruegon kaj 
batfennadon de pordoj. Antaŭ li lumoj alsaltis el la krepusko; 
hundoj bojis; piedoj proksimiĝis kurante. Antaŭ ol li atingis 
la finon de la vojeto, aperis terkulturisto Kotono kun tri siaj 
filoj: juna Tom, Ĝoja kaj Nibĉjo, rapidantaj liadirekten. En la 
manoj ili tenis hakilojn kaj baris al li la vojon. 

— Ne! Tiu estas ne bandito, — Sam aŭdis diri la 
terkulturiston. — Tiu laŭmezure estas hobito, sed tre strange 
vestita. — Poste li kriis: — He! Kiu vi estas, kaj kio estas tiu 
tumulto? 


— Mi estas Sam, Sam Vato. Mi revenis. 



Terkulturisto Kotono venis proksimen kaj fikse rigardis lin en 
la krepusko. 

— Nu, — li ekdiris. — La voĉo estas ĝusta, kaj via vizaĝo ne 
pli malbelas ol antaŭe, Sam. Sed mi preterpasus vin 
surstrate pro via ekipaĵo. Vi estis eksterlande, verŝajne. Mi 
timis, ke vi mortis. 

— Morta mi ne estas! — diris Sam. — Ankaŭ ne sinjoro Frodo. 
Li estas ĉi tie kun siaj amikoj. Kaj tio klarigas la tumulton. Ili 
agitas la Provincon. Ni elpelos tiujn banditojn, kaj ankaŭ ties 
Ĉefon. Ni komencasjam nun. 

— Bone, bone! — kriis terkulturisto Kotono. — Do finfine 
komenciĝas! Mi jukis aktivi la tutan jaron, sed personoj ne 
volis helpi. Kaj mi devis pripensi mian edzinon kaj Rozinjon. 
Tiuj banditoj kapablas ĉion. Sed jam ek al, knaboj! 

Apudakvo ekagas! Ni devas partopreni! 

— Sed kio pri sinjorino Kotono kaj Rozinjo? — demandis 
Sam. — Ne estas ankoraŭ sendanĝere lasi ilin tute solaj. 

— Mia Nibzo estas kun ili. Sed vi rajtas iri helpi lin, se vi 
emas, — diris terkulturisto Kotono larĝridete. Poste li kaj liaj 
filoj forkuris al la vilaĝo. 

Sam rapidis al la domo. Apud la larĝa ronda pordo supre de 
la ŝtupoj el la kortego staris sinjorino Kotono kaj Rozinjo, kaj 
Nibzo antaŭ ili tenante fojnoforkegon. 

— Estas mi! — Sam kriis altrotante. — Sam Vato! Do ne 
provu piki min, Nibzo. Cetere mi portas kirason. 

Li salte elseliĝis kaj supreniris la ŝtupojn. Ili gapis al li 
silente. 



— Bonan vesperon, sinjorino Kotono! — li diris. — Saluton, 
Rozinjo! 

— Saluton, Sam! — diris Rozinjo. — Kie vi estadis? Oni diris, 
ke vi mortis; sed mi atendis vin ekde la printempo. Vi ne 
rapidis, ĉu ne vere? 

— Eble ne, — diris Sam embarasite. — Sed nun mi rapidas. 

Ni atakas la banditojn, kaj mi devas reiri al sinjoro Frodo. Sed 
mi pensis ekrigardi kaj kontroli, kiel fartas sinjorino Kotono 
kaj vi, Rozinjo. 

— Mi fartas bone, dankon, — diris sinjorino Kotono. — Aŭ tiel 
estus, se ne temus pri tiuj rabaj banditoj. 

— Nu, ek for! — diris Rozinjo. — Se vi prizorgis sinjoron 
Frodo la tutan tempon, pro kio vi lasis lin, ĝuste kiam aferoj 
ekŝajnis danĝeraj? 

Tio embarasis Samon. Necesis semajnlonga klarigado, aŭ 
neniu. Li forturniĝis kaj surponeiĝis. Sed kiam li ekiris, 
Rozinjo subenkuris la ŝtupojn. 

— Miaopinie vi aspektas bele, Sam, — ŝi diris. — Iru jam! Sed 
gardu vin, kaj tuj revenu post kiam vi ordigos la banditojn! 

Kiam Sam revenis, li trovis la tutan vilaĝon agitita. Jam, krom 
multaj pli junaj knaboj, pli ol centfortikaj hobitoj estis 
kuniĝintaj kun hakiloj, pezaj marteloj, longaj tranĉiloj kaj 
pezaj bastonoj; kelkaj havis ĉaspafarkojn. Ankoraŭ pli daŭre 
oni envenis el ekstervilaĝaj farmbienoj. 

luj vilaĝanoj bruligis grandan fajron, nur por vigligi la 
okazaĵon, kaj ankaŭ ĉartio estis unu el la agoj malpermesitaj 
de la Ĉefo. Gi brulis brile, dum profundiĝis la nokto. Aliaj laŭ 
ordonoj de Gaja starigis barierojn sur la vojo ambaŭekstreme 
de la vilaĝo. Kiam la ŝirifoj atingis la pli suban, ili 



konsterniĝis; sed tuj kiam ili konstatis, kiel statas la afero, la 
plimultaj forigis siajn plumojn kaj aliĝis al la ribelo. La aliaj 
forŝteliĝis. 

Sam trovis Frodon kaj liajn amikojn apud la fajro parolantaj 
al maljuna Tom Kotono, dum admira amaso da apudakvanoj 
ĉirkaŭstaris kaj gapis. 

— Nu, kio estas la venonta manovro? — demandis 
terkulturisto Kotono. 

— Mi ne scias, — diris Frodo, — ĝis ni konos pli. Kiomas tiuj 
banditoj entute? 

— Tio estas malfacile kalkulebla, — diris Kotono. — lli 
ĉirkaŭmoviĝas kaj venas kaj iras. Kelkfoje kvindeko el ili 
troviĝas en iliaj kabanoj en Hobiturba direkto; sed ili eliras 
de tie ĉirkaŭvagante, por rabi aŭ “kolekti”, kiel ili nomas 
tion. Tamen malofte troviĝas malpli ol dudeko ĉe la Ĉefo, kiel 
oni epitetas lin. Li estas en Bag-Endo, aŭ estis; sed li jam ne 
forlasas la terenon. Dum unu-du semajnoj, efektive, vidis lin 
neniu, sed liaj uloj ne permesas al iu ajn proksimiĝi. 

— Hobiturbo ne estas ilia sola teritorio, ĉu? — diris Grinĉjo. 

— Ne, tre bedaŭrinde, — diris Kotono. — Troviĝas sufiĉe 
multaj sude en Longfundo kaj apud Sarna Transpasejo, oni 
diras; kaj kelkaj pli kaŝiĝas en la Arbarfino; kaj ili havas 
budojn en la Vojrenkonto. Kaj cetere estas la Ŝlostruoj, kiel 
oni nomas ilin: la malnovaj varkonservejoj en Mult-Fosejo, 
kiujn ili faris karceroj portiuj, kiuj oponas ilin. Tamen mi 
kalkulas, ke ne estas pli ol tricento da ili sume en la 
Provinco, kaj eble malpli. Ni povos venki ilin, se ni ĉiuj 
lojalos. 

— Ĉu armilojn ili posedas? — demandis Gaja. 



— Vipojn, tranĉilojn kaj klabojn, sufiĉajn por ilia fibezono: 
nurtion ili ĝis nun vidigis, — diris Kotono. — Sed mi supozas, 
ke ili havos aliajn ekipaĵojn, se venos batalado. luj havas 
pafarkojn, ĉiuokaze. Ili pafis unu-du el nia gento. 

— Jen vi havas, Frodo! — diris Gaja. — Mi sciis, ke ni devos 
batali. Nu ili komencis la mortigadon. 

— Ne precize, — diris Kotono. — Almenaŭ ne la pafadon. 
Tjukoj komencis tion. Vidu, via paĉjo, sinjoro Peregrino, li 
neniam akceptis tiun Lodon, jam de la komenco li diris, ke se 
iu devos roli kiel ĉefo je ĉi malfrua dato, tiu estos nur la 
laŭrajta Superulo de I' Provinco kaj neniu parvenuo. Kaj kiam 
Lodo sendis siajn virojn, ili neniel efikis al li. Tjukoj estas 
bonŝancaj, ili posedas tiujn profundajn truojn en la Verdaj 
Montetoj, la Granda Smialo kaj tiel plu, kaj la banditoj ne 
povas atingi ilin; kaj ili ne permesis, ke la banditoj paŝu sur 
ilia tereno. Se ili tion faras, Tjukoj persekutas ilin. Tjukoj 
pafis tri el ili pro spiona vagado kaj rabado. Post tio la 
banditoj iĝis pli malicaj. Kaj ili tre atente vaĉas Tjuklandon. 
Nun neniu povas eniri aŭ eliri tie. 

— Gratulon al la Tjukoj! — kriis Grinĉjo. — Sed iu estas 
enironta nun. Mi ekiras al la Smialo. Ĉu iu akompanos min al 
Tjukboro? 

Grinĉjo forrajdis kun seso da junuloj sur poneoj. 

— Ni revidos vin baldaŭ! — li kriis. — Estas nur ĉirkaŭ dek 
kvar mejloj tra la kampoj. Mi rekondukos armeon da Tjukoj 
matene. 

Gaja blovis kornkrion post ili, dum ili forrajdis en la 
profundiĝantan nokton. La ĉeestantoj hurais. 

— Malgraŭ ĉio, — diris Frodo al la apuduloj, — mi deziras 
neniun mortigadon, eĉ ne de la banditoj, krom se tio 



necesos, por malhelpi, ke ili damaĝu hobitojn. 


— En ordo! — diris Gaja. — Sed vizitos nin la Hobiturba 
bando en tuja estonteco, laŭ mia opinio. Ili venos ne nur por 
interparoli. Ni provos trakti ilin nete, sed ni devas esti pretaj 
por la plej malbona. Mi jam havas planon. 

— Tre bone, — diris Frodo. — Aranĝu la aferojn vi. 

Ĝuste tiam kelkaj hobitoj, kiuj estis senditaj al la direkto de 
Hobiturbo, revenis kure. 

— lii venas! — ili diris. — Dudeko aŭ pli. Sed du foriris 
okcidenten tra la kamparo. 

— Al la Vojrenkonto, tre certe, — diris Kotono, — por aligi pli 
el la bando. Nu temas pri dek kvin mejloj ambaŭdirekte. Ne 
necesas zorgi pri ili ĝuste nun. 

Gaja forrapidis por disdoni ordonojn. Terkulturisto Kotono 
senhomigis la straton, sendante ĉiujn en la domojn, krom 
tiuj pliaĝaj hobitoj, kiuj havis iajn armilojn. Ili ne devis longe 
atendi. Baldaŭ ili povis aŭdi laŭtajn voĉojn, kaj poste la 
batadon de pezaj piedoj. Baldaŭ tuta roto da banditoj 
alvenis laŭ la vojo. Ili vidis la barilon kaj ridis. lii ne supozis, 
ke en tiu eta lando estas io, kio kontraŭus al dudeko da ilia 
speco kune. 

La hobitoj malfermis la barilon kaj staris flanke. 

— Dankon! — la homoj mokis. — Jam iru hejmen enlitiĝi 
antaŭ ol vi estos vergataj. — Poste ili plu marŝis laŭ la strato 
kriante: — Estingu la lumojn! Endomiĝu kaj restu tie! Aŭ ni 
forkondukos kvindekon el vi al la Ŝlostruoj por unu jaro. 
Eniru! La Ĉefo ekkoleriĝas. 



Neniu atentis tiujn ordonojn; sed kiam la banditoj 
preterpasis, ili kviete kuniĝis kaj sekvis ilin. Kiam la homoj 
alvenis la fajron, tie staris terkulturisto Kotono tutsola, 
varmigante siajn manojn. 

— Kiu estas vi, kaj kion vi faras laŭ via opinio? — demandis 
la banditestro. 

Terkulturisto Kotono rigardis lin malhaste. 

— Mi estis demandonta vin ĝuste pri tio, — li diris. — Tio ĉi 
ne estas via lando, kaj vi ne estas bonvena. 

— Nu, vi estas ĉiuokaze bonvena, — diris la estro. — Ni 
deziras vin. Prenu lin, knaboj! Lin al ŝlostruoj, kaj donu al li 
ion kvietigan! 

La homoj faris unu paŝon antaŭen kaj abrupte haltis. Leviĝis 
ĉie ĉirkaŭe voĉbruego, kaj subite ili konstatis, ke 
terkulturisto Kotono ne estas tutsola. Ili estis ĉirkaŭringitaj. 
En la malhelo rande de la fajrolumo staris ringo da hobitoj 
venintaj ŝtele el la ombroj. Ĉeestis preskaŭ ducento da ili, 
ĉiuj tenis ian armilon. 

Gaja paŝis antaŭen. 

— Ni renkontiĝis pli frue, — li diris al la estro, — kaj mi 
avertis, ke vi ne revenu ĉi tien. Mi denove avertas vin: vi 
staras en lumo kaj celas al vi pafarkistoj. Se vi tuŝos per unu 
fingro tiun terkulturiston, aŭ iun ajn alian, vi estos tuj pafita. 
Surterigu viajn eventualajn armilojn! 

La estro ĉirkaŭrigardis. Li estis enanguligita. Sed li ne estis 
timigita, nun kun dudeko da kamaradoj porsubteni lin. Li tro 
malmulte konis hobitojn por kompreni sian endanĝeriĝon. 
Malsaĝe li decidis batali, ĉar li kredis facile trarompi. 



— Kontraŭ ilin, knaboj! — li kriis. — Regalu ilin! 


Kun longa tranĉilo en la maldekstra mano kaj klabo en la 
alia, li alkuregis la ringon, provante trarompi retro al 
Hobiturbo. Li celis sovaĝan baton al Gaja, kiu staris sur lia 
vojo. Li falis mortinta kun kvarsagoj en si. 

Tio sufiĉis al la aliaj. Ili kapitulacis. Iliaj armiloj estis 
forprenitaj, kaj ili estisŝnure kunligitaj, kaj devigitaj marŝi 
ĝis dezerta kabano, kiun ili mem konstruis, kaj tie oni ligis 
ilin mane kaj piede, kaj enŝlosis ilin gardate. La mortan 
estron oni fortrenis kaj enterigis. 

— ŝajnas preskaŭ tro facile, finfine, ĉu ne? — diris Kotono. 

— Mi ja diris, ke ni povos venki ilin. Sed ni bezonis instigon. 
Vi revenis ĝustatempe, sinjoro Gaja. 

— Restas ankoraŭ farotaĵo, — diris Gaja. — Se vi pravas pri 
via kalkulado, ni ankoraŭ ne pritraktis dekonon el ili. Sed 
jam estas mallume. Mi opinias, ke la venonta manovro devas 
atendi ĝis la mateno. Tiam ni devos viziti la Ĉefon. 

— Kial ne nun? — demandis Sam. — Estas apenaŭ pli 
malfrue ol la sesa horo. Kaj mi deziras vidi mian Avulon. Ĉu 
vi scias, kio okazis al li, sinjoro Kotono? 

— Li fartas nek bone nek malbone, Sam, — diris la 
terkulturisto. — lli elfosis Bagŝutan Vicon, kaj tio malĝojige 
frapis lin. Li loĝas en unu el tiuj novaj domoj, kiujn la uloj de 
la Ĉefo konstruis, dum ili ankoraŭ faris aliajn laborojn ol 
bruligado kaj rabado: ne pli ol unu mejlon post Apudakvo. 
Sed li vizitas min, kiam okazo prezentiĝas, kaj mi certigas, 
ke li estas pli bone nutrita ol kelkaj el la povruloj. Tio 
kontraŭas La Regulojn, kompreneble. Mi loĝigus lin ĉe mi, 
sed tio estas malpermesita. 



— Dankon, vere, sinjoro Kotono, kaj tion mi neniam forgesos, 

— diris Sam. — Sed mi volas vidi lin. Tiu Ĉefo kaj tiu Ŝarko, 
pri kiu ili parolis, ili eble faros misaĵojn tie antaŭ la mateno. 

— En ordo, Sam, — diris Kotono. — Elektu kelkajn knabojn, 
kaj iru konduki lin al mia domo. Ne necesos, ke vi proksimiĝu 
al la malnova vilaĝo Hobiturbo trans Akvon. Jen mia Goja 
montros al vi. 

Sam foriris. Gaja aranĝis vaĉantojn ĉirkaŭ la vilaĝo kaj 
gardistojn ĉe la barieroj dum la nokto. Poste li kaj Frodo 
foriris kun terkulturisto Kotono. Ili sidis kun la familio en la 
varma kuirejo, kaj la Kotonoj starigis kelkajn ĝentilajn 
demandojn pri iliaj vojaĝoj, sed malmulte atendis la 
respondojn: ilin tro koncernis la okazaĵoj en la Provinco. 

— Ĉio komenciĝis de Pustulo, kiel ni nomas lin, — diris 
terkulturisto Kotono, — kaj ĝi komenciĝis tuj post via foriro, 
sinjoro Frodo. Li havis strangajn ideojn, tiu Pustulo. Ŝajnis, ke 
li volas mem posedi ĉion, kaj poste ordonadi al aliaj 
personoj. Baldaŭ evidentiĝis, ke li jam efektive posedas pli 

ol konvenas al li; kaj li senĉese kroĉiĝis al pli, kvankam la 
fonto de la mono estis mistero: muelejoj kaj maltejoj, kaj 
hoteloj, kaj farmbienoj, kaj foliplantejoj. Li jam aĉetis la 
muelejon de Sablomano antaŭ ol veni al Bag-Endo, verŝajne. 

» Kompreneble li komencis per multe da propraĵo, kiun li 
heredis de sia paĉjo; kaj ŝajnas, ke li vendadis multon el la 
plej bonaj folioj, kaj forsendis ĝin diskrete dum unu-du jaroj. 
Sed fine de la pasinta jaro li komencis forsendi amasojn da 
varoj, ne nur da folioj. Varoj komencis malabundi, kaj cetere 
vintro proksimiĝis. Oni komencis koleriĝi, sed sian 
respondon li havis. Multe da homoj, plejparte banditoj, venis 
kun grandaj furgonoj, iuj porforporti la varojn suden kaj aliaj 
por resti. Kaj venis pliaj. Kaj antaŭ ol ni konsciiĝis, ili estis 
plantitaj jen kaj jen tra la tuta Provinco, kaj faligis arbojn kaj 



fosis kaj konstruis al si budojn kaj domojn laŭplaĉe. Komence 
la varojn kaj damaĝojn pagis Pustulo; sed baldaŭ ili 
komencis estrumi kaj rabi ĉion, kion ili volis. 

» Tiam okazis iom da perturbiĝo, sed ne sufiĉe da. Maljuna 
Vilĉjo, la Urbestro, ekiris al Bag-Endo por protesti, sed li 
neniam venis tien. Banditoj kaptis lin kaj enŝlosis lin en truo 
en Mult-Fosejo, kaj tie li nun estas. Kaj post tio, kio estis 
certe iom post la Novjaro, ne plu ekzistis Urbestro, kaj 
Pustulo nomis sin Ĉefŝirifo, aŭ nurĉefo, kaj agis laŭplaĉe; kaj 
se iu fariĝis “impertinenta”, kiel ili nomis tion, ili sekvis 
Vilĉjon. Do la aferoj daŭre plimalboniĝis. Ne plu restis 
fumado, krom por la homoj; kaj la Ĉefo ne aprobis bieron, 
krom porsiaj homoj, kaj fermis la trinkejojn; kaj ĉio krom 
Reguloj iĝis pli kaj pli malabunda, krom se oni sukcesis kaŝi 
iomete de sia propraĵo, kiam la banditoj ĉirkaŭiris prenante 
la aĵojn “por justa distribuado”: tio signifis, ke ili havas ĝin 
kaj ni ne, escepte de la postrestaĵoj, kiujn oni povis ricevi ĉe 
la ŝirifejoj, se eblis toleri ilin. Ĉio tre malbona. Sed post kiam 
venis Ŝarko, regis plena ruiniĝo. 

— Kiu estas tiu Ŝarko? — diris Gaja. — Mi aŭdis unu el la 
banditoj mencii lin. 

— La plej granda bandito el ĉiuj, verŝajne, — respondis 
Kotono. — Estis ĉirkaŭ la lasta rikolto, eble fine de 
septembro, kiam ni la unuan fojon aŭdis pri li. Ni neniam 
vidis lin, sed li estas supre ĉe Bag-Endo; kaj nun li estas la 
reala Ĉefo, mi supozas. Ĉiuj banditoj faras laŭ liaj ordonoj; 
kaj tion, kion li ordonas, estas plejparte: hako, bruligo kaj 
ruinigo; kaj jam fariĝis mortigo. Eĉ ne plu estas jam en tio ia 
misa senco. Ili detranĉas arbojn kaj lasas ilin kuŝantaj, ili 
bruligas domojn kaj ne konstruas novajn. 

» Ekzemple, la muelejo de Sablomano. Pustulo detruis ĝin 
preskaŭ tuj post kiam li venis al Bag-Endo. Poste li 



enkondukis bandon da malpuraspektaj homoj por konstrui 
pli grandan kaj plenigi ĝin je radoj kaj strangaj aparatoj. Tio 
plaĉis nur al tiu stultulo Ted, kaj li laboras tie purigante 
radojn por la homoj, kie lia paĉjo estis la muelisto kaj propra 
mastro. La ideo de Pustulo estis mueli pli multon pli rapide, 
aŭ tion li diris. Li havas aliajn similajn muelejojn. Sed 
necesas havi muelotaĵon antaŭ ol povi mueli; kaj nenio plia 
ekzistis por la nova muelejo ol por la malnova. Sed post 
kiam venis Ŝarko, oni tute ne plu muelas grenon. Ili 
konstante marteladas kaj eligadas fumon kaj fetoron, kaj eĉ 
nokte ne estas trankvilo en Hobiturbo. Kaj ili elverŝas fiaĵon 
intence; ili malpurigis la tutan malsupran Akvon, kaj tio 
ekfluas en Brandovinon. Se ili volas dezertigi la Provincon, ili 
ekagas laŭ ĝusta maniero. Mi ne kredas, ke tiu stulta Pustulo 
respondecas pri ĉio ĉi. Kulpas Ŝarko, laŭ mia opinio. 

— Vi pravas! — intermetis juna Tom. — Vidu, iii eĉ kaptis la 
maljunan panjon de Pustulo, tiun Lobelia, kaj li tre amis ŝin 
eĉ se neniu alia same. Kelkaj el la hobiturbanoj vidis tion. Ŝi 
venis laŭ la vojeto kun sia malnova ombrelo. luj banditoj iris 
laŭ la mala direkto kun granda furgono. 

»— Kien vi iras? — ŝi diras. 

»— Al Bag-Endo, — ili respondas. 

»— Por kio? — ŝi diras. 

»— Por konstrui kabanojn por Ŝarko, — ili respondas. 

»— Laŭ kiu vi rajtas? — ŝi diras. 

»— Laŭ Ŝarko, — ili diras. — Do liberigu la vojon, maljuna 
megeraĉo! 

»— Mi havigos al vi Ŝarkon, vi fiaj rabaj banditoj! — ŝi diras 
kaj levas sian ombrelon kaj atakas la estron, preskaŭ duoble 



pli altan ol ŝi. Do ili kaptis ŝin. Fortrenis ŝin al Ŝlostruoj, je ŝia 
aĝo cetere. Ili kaptis ankaŭ aliajn, kiuj pli mankas al ni, sed 
ne eblas kontraŭdiri, ke ŝi montris pli da spirito ol la 
plejmulto. 

En la mezo de tiu ĉi interparolado venis Sam, enŝoviĝanta 
kun sia Avulo. Maljuna Vato ne aspektis multe pli aĝa, sed li 
estis iomete pli surda. 

— Bonan vesperon, sinjoro Baginzo! — li diris. — Mi ĝojas 
revidi vin nedamaĝita. Sed mi devas kritiki vin, portiel diri, 
se mi rajtas tion aŭdaci. Vi tute ne devis vendi Bag-Endon, 
kiel mi ĉiam diris. Tio ekirigis la tutan misaĵon. Kaj dum vi 
turismis en fremdujo, persekutante Nigrulojn sur montojn, 
laŭ tio, kion rakontas mia Sam, kvankam li ne klarigas 
kiucele, ili ekagis kaj trafosis Bagŝutan Vicon kaj ruinigis 
miajn terpomojn! 

— Mi tre bedaŭras, sinjoro Vato, — diris Frodo. — Sed nun 
reveninte mi faros mian plejeblon kompensi tion. 

— Nu, oni ne povas diri pli juste, — diris la Avulo. — Sinjoro 
Frodo Baginzo estas vera ĝentilhobito, mi ĉiam diris, kion ajn 
oni opinias pri kelkaj aliuloj samnomaj, pardonpete. Kaj mi 
esperas, ke mia Sam kondutis bone kaj servis kontentige, 
ĉu? 


— Perfekte kontentige, sinjoro Vato, — diris Frodo. — Fakte, 
se vi volas tion kredi, li estas nun unu el la plej famaj 
personoj en ĉiuj landoj, kaj oni verkas kantojn pri liaj faroj de 
ĉi tie ĝis la maro kaj trans la Granda Rivero. 

Sam hontruĝiĝis, sed li rigardis danke al Frodo, ĉar la okuloj 
de Rozinjo estis brilantaj kaj ŝi ridetis al li. 


— Tio estas malfacile kredebla, — diris la Avulo. — Kvankam 
mi vidas, ke li enmiksiĝis en stranga societo. Kio okazis al lia 



veŝto? Mi ne aprobas portadon de feraĵoj, ĉu aŭ ne ili 
rezistas triviĝon. 

La domanaro de terkulturisto Kotono leviĝis frue en la posta 
mateno. Nenio aŭdiĝis dum la nokto, sed pliaj problemoj 
certe alvenos antaŭ ol la tago estos maturiĝinta. 

— Ŝajnas, ke neniu el la banditoj restis en Bag-Endo, — diris 
Kotono, — sed la bando el Vojrenkonto aperos pli-malpli 
baldaŭ. 

Post matenmanĝo enrajdis kuriero el la Tjuklando. Li estis 
ekzaltita. 

— La Superulo agitis nian tutan landon, — li diris, — kaj la 
informoj fajrece disvastiĝas ĉiudirekte. La banditoj, kiuj 
vaĉis nian landon, fuĝis suden, tiuj kiuj eskapis vivantaj. La 
Superulo postsekvis ilin porforbari la bandegon en tiu 
regiono; sed li sendis reen sinjoron Peregrino kun ĉiuj ceteraj 
personoj, kiujn li povas malhavi. 

La posta novaĵo estis malpli agrabla. Gaja, kiu la tutan 
nokton restis ekstere, enrajdis ĉirkaŭ la deka horo. 

— Troviĝas bandego je proksimume kvarmejla distanco, — li 
diris. — lli venas laŭ la vojo el Vojrenkonto, sed sufiĉe multaj 
apartaj banditoj aliĝis al ili. Certe estas cento da ili; kaj ili 
bruligas survoje. Ili estu malbenitaj! 

— Ha! Tiu bandego ne prokrastos por interparoli, ili mortigos 
laŭeble, — diris terkulturisto Kotono. — Se Tjukoj ne venos 
pli frue, ni prefere ŝirmu nin kaj pafadu sendebate. Nepras 
iom da batalado antaŭ ol tio ĉi finiĝos, sinjoro Frodo. 

La Tjukoj efektive venis pli frue. Postnelonge ili enmarŝis 
centope el Tjukboro kaj la Verdaj Montetoj, kun Grinĉjo 
ĉekape. Gaja jam havis sufiĉan hobitaron por pritrakti la 



banditojn. Skoltoj raportis, ke tiuj dense kuniĝas. Ili sciis, ke 
la regiono ribelis, kaj klare intencis senkompate pritrakti la 
ribelon ĉe ties centro en Apudakvo. Sed kiel ajn ili estis 
minacaj, ŝajnis ke ili havas neniun estron, kiu komprenas la 
militon. Ili iris sen antaŭzorgoj. Gaja rapide pretigis siajn 
planojn. 

La banditoj alvenis trampe laŭ la ĉefvojo, kaj ne haltinte 
turniĝis sur la Apudakvan Vojon, kiu dum parto de la vojo 
deklivis supren interaltaj montetoj kun malaltaj heĝoj supre. 
Ĉirkaŭ vojkurbiĝo, proksimume mejlokonon de la ĉefvojo, ili 
renkontis fortikan baron el renversitaj malnovaj 
farmfurgonoj. Tio haltigis ilin. Sammomente ili konsciiĝis, ke 
la ambaŭflankaj heĝoj, ĝuste super iliaj kapoj, kaŝis vicojn 
da hobitoj. Malantaŭe aliaj hobitoj nun elpuŝis kelkajn pliajn 
furgonojn, kiuj estis kaŝitaj en kampo, kaj tiel baris la 
retrovojon. Voĉo alparolis ilin de supre. 

— Nu, vi marŝis en kaptilon, — diris Gaja. — Viaj kunuloj el 
Hobiturbo faris same, kaj unu estas mortinta kaj la ceteraj 
estas kaptitoj. Demetu viajn armilojn! Poste reiru dudek 
paŝojn kaj sidiĝu. luj provantaj elrompiĝi estos pafitaj. 

Sed la banditoj jam ne estis tiel facile timigeblaj. Kelkaj el ili 
obeis, sed estis tuj atakitaj de siaj kunuloj. Dudeko aŭ pli 
retroiris kaj atakis la furgonojn. Ses el ili estis pafitaj, sed la 
ceteraj elrompiĝis, mortiginte du hobitojn, kaj poste diskuris 
trakampare direkte al la Arbarfino. Ankoraŭ du falis 
dumkure. Gaja blovis laŭtan kornvokon, kaj aŭdiĝis 
respondaj vokoj el fore. 

— Ili ne eskapos, — diris Grinĉjo. — La tuta tereno svarmas 
je niaj ĉasantoj. 

Malantaŭe, la embuskitoj en la vojeto, ankoraŭ ĉirkaŭ 
okdeko, provis grimpi la barieron kaj la montetojn, kaj la 



hobitoj estis devigitaj pafi multajn el ili aŭ ataki ilin hakile. 
Sed multaj el la pli fortaj kaj pli furiozaj eliĝis je la okcidenta 
flanko, kaj atakis mortigeme siajn malamikojn, ĉar ili jam pli 
celis mortigi ol eskapi. Pluraj hobitoj falis, kaj la ceteraj 
ekhezitis, kiam Gaja kaj Grinĉjo, kiuj troviĝis orientflanke, 
transiris kaj sturmis la banditojn. Gaja mem mortigis la 
estron, grandan straban banditon similan al grandega orko. 
Poste li retroirigis siajn soldatojn, ĉirkaŭante la lastan 
restaĵon de la homoj per larĝa ringo da pafarkistoj. 

Post kelka tempo ĉio finiĝis. Preskaŭ sepdeko da banditoj 
kuŝis mortintaj sur la batalkampo, kaj dekduo estis kaptitaj. 
Dek naŭ hobitoj estis mortigitaj, kaj ĉirkaŭ tridek estis 
vunditaj. La mortintaj banditoj estis ŝarĝitaj surĉarojn kaj 
fortrenitaj al malnova sablejo en proksimo kaj tie 
entombigitaj: en la Bataltruo, kiel oni poste nomis ĝin. La 
falintaj hobitoj estis kune kuŝigitaj en tombo sur la 
montoflanko, kie poste estis starigita monumento kun 
ĝardeneto ĉirkaŭe. Tiel finiĝis la Batalo ĉe Apudakvo, 1419, 
la lasta batalo okazinta en la Provinco, kaj la sola batalo 
depost la Verdaj Kampoj, 1147, fore en Nord-kvarono. Sekve, 
kvankam feliĉe ĝi kostis nur tre malmultajn vivojn, ĝi havas 
propran ĉapitron en la Ruĝa Libro, kaj la nomoj de ĉiuj 
partoprenintoj estis listigitaj kaj parkeritaj de la Provincaj 
historiistoj. La tre konsiderinda plibonigo de la renomo kaj 
fortuno de la familio Kotono datiĝas de tiu tempo; sed ĉe la 
supro de la Listo en ĉiuj versioj staras la nomoj de 
komandantoj Gajadoko kaj Peregrino. 

Frodo partoprenis la batalon, sed li ne elingigis glavon, kaj 
lia ĉefa rolo estis malhelpi, ke la hobitoj, koleraj pro la 
perditoj, mortigu tiujn malamikojn, kiuj forĵetis siajn 
armilojn. Kiam la luktado ĉesis, kaj la postaj taskoj estis 
ordonitaj, Gaja, Grinĉjo kaj Sam aliĝis al li, kaj ili retrorajdis 
kun la Kotonoj. Ili manĝis malfruan tagmanĝon, kaj poste 
Frodo diris kun suspiro: 



— Nu, supozeble jam estas tempo, ke ni pritraktu la “ĉefon”. 


— Jes ja, ju pli frue, des pli bone, — diris Gaja. — Kaj ne estu 
tro milda! Li respondecas pri enkonduko de tiuj banditoj, kaj 
pri la tuta misaĵo farita de ili. 

Terkulturisto Kotono kunigis eskorton el ĉirkaŭ dudek kvar 
fortikaj hobitoj. 

— Ĉar ni nur konjektas, ke ne restas plu banditoj ĉe Bag- 
Endo, — li diris. — Ni ne scias. — Poste ili ekiris marŝe. Frodo, 
Sam, Gaja kaj Grinĉjo iris la unuaj. 

Ĝi estis unu el la horoj plej malĝojaj de iliaj vivoj. La granda 
tubo leviĝis antaŭ ili; kaj kiam ili proksimiĝis al la malnova 
vilaĝo trans la Akvo, tra vicoj da novaj domaĉoj ambaŭflanke 
de la vojo, ili vidis la novan muelejon en ĝia tuta grimaca kaj 
malpura malbeleco: granda brika konstruaĵo transarkanta la 
fluon, kiun ĝi malpurigis pervapora kaj fetora elverŝo. Laŭ la 
tuta longo de la Apudakva Vojo ĉiu arbo estis faligita. 

Transirante la ponton kaj suprenrigardante ili anhelis. Eĉ tiu 
vizio, kiun Sam vidis en la spegulo, ne pretigis lin por tio, 
kion ili vidis. La Malnova Biendomo okcidente estis faligita, 
kaj ĝian spacon okupis vicoj da gudritaj budoj. Ĉiuj 
kaŝtanarboj estis for. La teramasetoj kaj veprejoj estis 
rompitaj. Grandaj furgonoj staris malorde sur kampo 
paŝnudigite senherba. Bagŝuta Vico estis osceda sabla kaj 
skoria fosejo. Bag-Endo supre estis nevidebla pro malordo da 
domacoj. 

— Oni detranĉis ĝin! — kriis Sam. — Oni detranĉis la festan 
Arbon! Li indikis la lokon, kie antaŭe staris la arbo, sub kiu 
Bilbo diris sian Adiaŭan Paroladon. Gi kuŝis prihakita kaj 
mortinta sur la kampo. Kvazaŭ tio estus la fina bato, Sam 
ekploris. 



Rido silentigis ilin. Malafabla hobito apogaĉis sin al malalta 
muro de la mueleja korto. Tiu estis malpurvizaĝa kaj 
nigramana. 

— Ĉu ne plaĉas al vi, Sam? — li rikanis. — Nu, vi ĉiam estis 
malfortika. Mi pensis, ke vi foriris en iu el tiuj ŝipoj. Pri kiuj vi 
iam babilis: velante, velante. Pro kio vi volas reveni? Laboro 
estas farenda nuntempe en la Provinco. 

— Tion mi vidas, — diris Sam. — Mankas tempo por 
sinlavado, sed estas tempo por murapogado. Sed vidu, 
sinjoro Sablomano, mi havas ŝuldon pagotan en tiu ĉi vilaĝo, 
kaj vi ne aldonu al ĝi pervia rikanado, aŭ vi pagos konton 
tro pezan porvia monujo. 

Ted Sablomano kraĉis trans la muron. 

— Fu! — li diris. — Min vi ne povas tuŝi. Mi estas amiko de la 
Estro. Sed li tuŝos vin efektive, se min plu ĝenos via buŝaĉo. 

— Ne malŝparu pliajn vortojn pro la stultulo, Sam! — diris 
Frodo. — Mi esperas, ke ne troviĝas multe pli da hobitoj, kiuj 
iĝis tiaj. Tio estus ĝeno pli granda, ol la tuta damaĝo farita 
de la homoj. 

— Vi estas malpura kaj insolenta, Sablomano, — diris Gaja. 

— Kaj vi tre miskalkulas. Ni iras ĝuste supren porforigi vian 
valoran Estron. Ni jam pritraktis liajn homojn. 

Ted gapis, ĉar tiumomente li ekvidis la eskorton, kiu pro 
signo de Gaja nun tramarŝis la ponton. Rekurinte en la 
muelejon, li elkuris kun korno kaj laŭte sonorigis ĝin. 

— Ŝparu vian spiron! — ridis Gaja. — Pli bonan mi havas. 

— Poste li levis sian arĝentan kornon kaj blovis ĝin, kaj ĝia 
klara voko sonoris sur la Monto; kaj el la truoj kaj kabanoj kaj 
malbelaj domoj de Hobiturbo la hobitoj respondis kaj 



elverŝiĝis, kaj kun huraoj kaj laŭtaj krioj ili sekvis la trupon 
supren survoje al Bag-Endo. 

Supre de la vojo la trupo haltis, kaj Frodo kaj liaj amikoj 
pluiris; kaj ili alvenis fine al la loko antaŭe amita. La 
ĝardenon plenigis budoj kaj kabanoj, iuj tiel proksimaj al la 
malnovaj okcidentaj fenestroj, ke ili forbaris ties tutan 
lumon. Ĉie estis staploj da rubaĵo. La pordo estis cikatrita; la 
sonorila ĉeno pendis neligita, kaj la sonorilo rifuzis sonori. 
Frapado aligis neniun respondon. Fine ili puŝis, kaj la pordo 
cedis. 

Ili eniris. La loko malbonodoris kaj estis plena de malpuraĵo 
kaj malordo: laŭŝajne ĝi jam delonge estis neuzita. 

— Kie sin kaŝas tiu mizera Lodo? — diris Gaja, kiam ili jam 
traserĉis ĉiujn ĉambrojn kaj trovis nenion vivantan krom 
ratoj kaj musoj. — Ĉu ni funkciigu la aliajn portraserĉi la 
kabanojn? 

— Tio ĉi estas pli malbona ol Mordoro! — diris Sam. 

— lasence multe pli malbona. Gi hejmenigas la impresojn, 
kiel oni diras; ĉar hejmo ĝi estas, kaj oni memoras ĝin antaŭ 
ol ĝi estis ruinigita. 

— Jes, tio estas Mordoro, — diris Frodo. — Nur unu el ĝiaj 
verkoj. Sarumano faris ĝian laboron la tutan tempon, eĉ 
kiam li supozis labori porsi. Kaj same pri tiuj, kiujn 
Sarumano trompis, ekzemple Lodo. 

Gaja ĉirkaŭrigardis malesperiĝe kaj abomene. 

— Ni foriru! — li diris. — Se mi konus la tutan misaĵon 
kaŭzitan de li, mi ja ŝovus mian pakaĵon tra la gorĝo de 
Sarumano. 



— Sendube, sendube! Sed tion vi ne faris, kaj sekve mi 
povas bonvenigi vin en via hejmo. 

Tie staranta en la pordo estis Sarumano mem, aspektanta 
bone nutrita kaj tre kontenta; liaj okuloj ekbrilis je malico kaj 
amuziĝo. Subite eklumiĝis la menso de Frodo. 

— Ŝarko! — li kriis. Sarumano ridis. 

— Do vi aŭdis mian nomon, ĉu? Mia tuta popolo antaŭe 
nomis min tiel en Isengardo, mi opinias. Indiko pri amo, 
eble[13]. Sed evidente vi ne atendis vidi min ĉi tie. 

— Ja ne, — diris Frodo. — Sed mi devis diveni. lom da malico 
mismaniere: Gandalfo avertis min, ke vi ankoraŭ kapablas 
tion. 

— Tute kapablas, — diris Sarumano, — kaj pli ol nur iom. Vi 
ridigis min, vi, hobitaj moŝtetoj, rajdantaj kun tiuj multaj 
granduloj, tiel sekuraj kaj etule memplaĉaj. Vi supozis, ke vi 
bone profitis el la tuto, kaj povis jam nur reambli kaj ĝui 
belan trankvilon en la kamparo. La hejmo de Sarumano 
povis tute detruiĝi, kaj li povis esti eligita, sed neniu povis 
tuŝi la vian. Ho ne! Gandalfo prizorgus viajn aferojn. 

Sarumano ridis denove. 

— Li ne! Kiam liaj iloj finas sian taskon, li forĵetas ilin. Sed vi 
permesis al vi pendoladi post li, prokrastante kaj babilante, 
kaj ĉirkaŭrajdante duoble tiom, kiom necesis. “Nu, — mi 
pensis, — se ili estas tiaj stultuloj, mi antaŭiros ilin kaj 
instruos al ili belan lecionon. Malbonfaro meritas 
reciprokon". La leciono estus pli akra, se nur vi havigus al mi 
pli da tempo kaj pli da homoj. Tamen mi jam faris multon, 
kion vi nur malfacile riparos aŭ renversos dum la vivtempo. 
Kaj estos agrable pensi pri tio kaj tiel kontraŭpezi miajn 
damaĝojn. 


— Nu, se tion vi trovas agrabla, — diris Frodo, — mi 
kompatas vin. Tio estos plezuro nur memora, timinde. Iru tuj 
kaj neniam revenu! 

La vilaĝaj hobitoj jam vidis Sarumanon elveni el unu el la 
kabanoj, kaj ili amasiĝis antaŭ la pordo de Bag-Endo. 

Aŭdinte la ordonon de Frodo, ili murmuris kolere: 

— Ne lasu, ke li foriru! Mortigu lin! Li estas bandito kaj 
murdinto. Mortigu lin! 

Sarumano ĉirkaŭrigardis al iliaj malamikaj vizaĝoj kaj ridetis. 

— “Mortigu lin!” — li mokis. — Mortigu lin, se vi kredas vin 
sufiĉe multaj, miaj bravaj hobitoj! — Li rektigis sin kaj fikse 
rigardis ilin sombre per siaj nigraj okuloj. — Sed ne supozu, 
ke perdinte miajn posedaĵojn mi samtempe perdis mian 
tutan potencon! Kiu frapos min, tiu estos malbenita. Kaj se 
mia sango makulos la Provincon, tiu velkos kaj neniam plu 
estos resanigita. 

La hobitoj retiriĝis. Sed Frodo diris: 

— Ne kredu lin! Li perdis sian tutan potencon, krom la voĉo 
ankoraŭ kapabla timigi kaj trompi vin, se vi tion permesas. 
Sed mi malpermesas, ke li estu mortigita. Senutilas per 
venĝo rebati venĝon: tio rebonigas nenion. Iru, Sarumano, 
laŭ la vojo plej rapida! 

— Vermo! Vermo! — Sarumano vokis; kaj el la proksima 
kabano venis Vermlango, rampante, preskaŭ hundece. — Al 
la vojo denove, Vermo! Ĉi tiuj bravuloj kaj moŝtetoj denove 
drivigas nin. Venu jam! 

Sarumano turnis sin por foriri, kaj Vermlango treniĝis post li. 
Sed ĝuste, kiam Sarumano pasis apud Frodo, en lia mano 
ekbrilis ponardo, kaj li batis rapide. La klingo frapiĝis 



kontraŭ la kaŝita kiraso kaj rompiĝis. Dekduo da hobitoj kun 
Sam la unua saltis antaŭen kriante kaj ĵetis la banditon al la 
tero. Sam elingigis sian glavon. 

— Ne, Sam! — diris Frodo. — Ne mortigu lin eĉ nun. Ĉar li ne 
malutilis al mi. Kaj ĉiuokaze mi ne volas lin mortigita en tia 
mishumoro. lam li estis grandioza, el nobla speco, kontraŭ 
kiu ni ne aŭdacus levi la manon. Li estas falinta, kaj kuraci 
lin estas ekster nia povo; sed mi volas plu indulgi lin, 
esperante, ke kuracon li ie trovos. 

Sarumano stariĝis kaj fikse rigardis Frodon. En liaj okuloj 
estis stranga esprimo de miksitaj miro, respekto kaj malamo. 

— Vi maturiĝis, duonulo, — li diris. — Jes, vi profunde 
maturiĝis. Vi estas saĝa kaj kruela. Vi forrabis el mia venĝo 
ties dolĉon, kaj nun mi devas foriri amare, kaj en ŝuldo al via 
indulgo. Mi tion malamas, kaj mi vin malamas! Nu, mi iras 
kaj mi ne plu ĝenos vin. Sed ne atendu, ke mi deziru al vi 
sanon kaj longan vivon. Vi havos neniun el ambaŭ. Sed tio 
ne estos mia faro. Mi nur aŭguras. 

Li formarŝis, kaj la hobitoj liberigis vojon, ke li trapasu; sed 
iliaj fingrostoj blankiĝis, dum ili premis siajn armilojn. 
Vermlango hezitis kaj poste sekvis sian mastron. 

— Vermlango! — vokis Frodo. — Ne necesas sekvi lin. Mi 
scias pri neniu misfaro de vi kontraŭ min. Vi povos ricevi ĉi 
tie ripozon kaj manĝaĵon dum kelka tempo, ĝis vi refortiĝos 
kaj povos laŭiri vian vojon. 

Vermlango haltis kaj rerigardis al li, duone preta resti. 
Sarumano turniĝis. 

— Ĉu neniu misfaro? — li gakis. — Ho ne! Eĉ kiam li elŝteliris 
nokte, tio estis nur por rigardi la stelojn. Sed ĉu mi aŭdis iun 



demandi, kie sin kaŝas povra Lodo? Vi scias tion, ĉu ne, 
Vermo? Ĉu vi volas diri al ili? 


— Ne, ne! — Vermlango plordiris kaŭrante. 

— Do mi diros, — diris Sarumano. — Vermo mortigis vian 
Ĉefon, la kompatindulon, vian agrablan Estreton, ĉu ne, 
Vermo? Trapikis lin dormantan, mi opinias. Enterigis lin, mi 
esperas; kvankam Vermo lastatempe tre malsatis. Ne, Vermo 
ne estas vere ŝatinda. Prefere lasu lin al mi. 

Esprimo de sovaĝa malamego aperis en la ruĝaj okuloj de 
Vermlango. 

— Vi ordonis tion al mi; vi devigis min fari tion, — li siblis. 
Sarumano ridis. 

— Vi faras laŭ la ordonoj de Ŝarko, ĉiam, ĉu ne, Vermo? Nu, 
nun li ordonas: sekvu! 

Li piedbatis la vizaĝon de la kaŭranta Vermlango, turnis sin 
kaj ekiris. Sed tiumomente io rompiĝis: subite Vermlango 
stariĝis, eligante kaŝitan ponardon, poste kun hundeca 
graŭlo li saltis sur la dorson de Sarumano, tiris malantaŭen 
ties kapon, tranĉis lian gorĝon, kaj kun krio forkuris laŭ la 
vojeto. Antaŭ ol Frodo povis konsciiĝi aŭ paroli eĉ unu 
vorton, tri hobitaj pafarkoj kordsonoris kaj Vermlango falis 
mortinta. 

Konsternante la apudstarantojn, ĉirkaŭ la kadavro de 
Sarumano kolektiĝis griza nebuleto, kaj leviĝinte malrapide 
al altego kiel fumo de fajro, kiel pala tukvolvita figuro, ĝi 
superombris la Monteton. Momente ĝi ŝanceliĝis, rigardante 
okcidenten; sed el la okcidento blovis malvarma vento, kaj 
ĝi forkliniĝis, kaj suspirante solviĝe neniiĝis. 



Frodo rigardis al la kadavro kun kompato kaj hororo, ĉar dum 
li rigardis ŝajnis, ke longaj mortojaroj estas subite rivelitaj en 
ĝi, kaj ĝi ŝrumpis, kaj la ŝrumpinta vizaĝo iĝis haŭtĉifonoj 
sur la hida kranio. Levinte la randon de la malpura mantelo 
apudsternita, li ĝin kovris kaj forturnis sin. 

— Kaj jen la fino de tio, — diris Sam. — Fino malbela, kaj mi 
preferus ne vidi ĝin; sed ĝi estas brava liberiĝo. 

— Kaj la fina fino de la Milito, espereble, — diris Gaja. 

— Tion mi esperas, — diris Frodo kaj suspiris. — Kaj laste 
lasta bato. Sed pripensu, ke ĝi okazis ĉi tie, ĉe la pordo mem 
de Bag-Endo! Interĉiuj miaj esperoj kaj timoj, mi almenaŭ 
neniam atendis tion. 

— Mi ne nomos ĝin fino, ĝis ni estos ordigintaj la fatrason, 

— malĝoje diris Sam. — Kaj tio postulos multe da tempo kaj 
da laboro. 



9 


La Grizaj Havenoj 

La ordigado efektive postulis multe da laboro, sed ĝi okupis 
malpli da tempo ol Sam antaŭtimis. La tagon post la batalo 
Frodo rajdis ĝis Mult-Fosejo kaj liberigis la karcerulojn el la 
ŝlostruoj. Unu el la unuaj trovitoj estis kompatinda Fredegaro 
Bolĝero, jam ne Dikulo. Li estis kaptita, kiam la kanajlaro 
elpelis trupon da ribelintoj, kiun li kondukis el kaŝlokoj supre 
en Brokenboro apud la montetoj Skario. 

— Finfine pli profitus al vi akompani nin, povra oldulo 
Fredegaro! — diris Grinĉjo, dum ili elportis lin tro malfortan 
por marŝi. 

Li malfermis unu okulon kaj brave klopodis rideti. 

— Kiu estas tiu juna giganto kun laŭta voĉo? — li flustris. 

— ĉu eta Grinĉjo? Kiom mezuras nun viaj ĉapeloj? 

Ĉeestis ankaŭ kompatinda Lobelia. Ŝi aspektis tre maljuna 
kaj maldika, kiam ili savis ŝin el malluma kaj mallarĝa ĉelo. 

Ŝi insiste lamiris proprapiede; kaj okazis tia bonvenigo, tiom 
da manfrapado kaj huraoj, kiam ŝi aperis, apogante sin al la 
brako de Frodo, sed ankoraŭ kroĉante sian ombrelon, ke ŝi 
estis vere emociita, kaj ŝi forveturis larmante. Ŝi neniam 
antaŭe en la vivo estis populara. Sed ŝin premegis la novaĵo 
pri la murdo de Lodo, kaj ŝi rifuzis reiri al Bag-Endo. Ŝi 
redonis ĝin al Frodo kaj iris al sia propra popolo, al 
Bresgirdeloj en Durbotelo. 


Kiam la kompatindulino mortis en la posta printempo — ja ŝi 
estis pli ol centjara — Frodo estis surprizita kaj multe 
emociita: ŝi testamentis al li la tutan restaĵon de sia mono 



kaj la mono de Lodo, por ke li utiligu ĝin helpante hobitojn 
senhejmigitajn de la perturboj. Tiel finiĝis tiu malpaco. 

Maljuna Vilĉjo Blankpiedo estis en la Ŝlostruoj pli longe ol la 
aliaj, kaj kvankam li eble estis traktita malpli severe ol 
kelkaj, li bezonis multe da nutrado antaŭ ol li povis roli 
urbestre laŭ la aspekto; do Frodo konsentis posteni kiel lia 
anstataŭanto, ĝis sinjoro Blankpiedo denove bonfartiĝos. Lia 
sola plenumo kiel vicurbestro estis limigi la ŝirifojn al ties 
ĝustaj funkcioj kaj nombro. La taskon de persekutado de la 
banditoj oni lasis al Gaja kaj Grinĉjo, kaj tio baldaŭ 
kompletiĝis. La sudlandaj banditoj, aŭdinte novaĵon pri la 
Apudakva Batalo, fuĝis el la Provinco kaj malmulte oponis la 
Superulon. Antaŭ la jarfino la malmultaj postvivintoj estis 
ĉirkaŭzonitaj en la arbaroj, kaj oni kondukis kapitulacintojn 
al la landlimo. 

Intertempe la riparlaboro daŭris rapide, kaj Sam estis ege 
okupata. Hobitoj kapablas labori abelece, kiam ilin trafas 
taŭgaj humoro kaj neceso. Nun troviĝis miloj da laboremaj 
manoj ĉiuaĝaj, ekde la etaj sed viglaj de hobitaj geknaboj 
ĝis la multuzitaj kaj kalaj de la geavoj. Antaŭ laJulo[14] ne 
plu restis eĉ briko de la novaj ŝirifejoj aŭ de io ajn konstruita 
de la “homoj de Ŝarko"; sed la brikoj estis uzitaj por ripari 
multajn malnovajn truojn, porigi tiujn pli komfortaj kaj pli 
sekaj. Estis trovitaj grandaj stokoj da varoj, manĝaĵoj kaj 
biero, kiujn la banditoj forkaŝis en budoj kaj fojnejoj kaj 
forlasitaj truoj, kaj precipe en la tuneloj ĉe Mult-Fosejo kaj en 
la malnovaj ŝtonminejoj de Skario; do tiun Julon ekzistis 
multe pli da plezuro, ol oni antaŭesperis. 

Unu el la unuaj faritaĵoj en Hobiturbo, eĉ antaŭ forigo de la 
nova muelejo, estis renovigo de la Monteto kaj de Bagŝuta 
Vico. La antaŭaĵo de la nova sablejo estis tute nivelita kaj 
transformita al granda ŝirmita ĝardeno, kaj novaj truoj estis 
elfositaj en la sudfronta antaŭaĵo de la Monteto, kaj tiuj estis 


briktegitaj. La Avulo estis reloĝigita en Numero Tri; kaj li diris 
ofte kaj ne ĝenis sin pri aŭdontoj. 

— Vere malofta vento profitas al neniu, kiel mi ĉiam diris. Kaj 
fino bona — ĉio pli bona! 

Oni iom diskutis pri nomo donota al la nova vico. Oni pensis 
pri Batalĝardeno, aŭ Pli Bonaj Smialoj. Sed post iom da 
tempo laŭ sagaca hobita maniero, oni nomis ĝin simple Nova 
Vico. Estis nura Apudakva ŝerco aludi al ĝi kiel al Ŝarka Fino. 

La arboj estis la plej severa perdo kaj damaĝo, ĉar pro 
ordono de Ŝarko ili estis detranĉitaj malrespondece tre vaste 
en la Provinco; kaj Sam funebris pro tio pli ol pro io alia. 
Ekzemple, tiu misfaro nur longe kuraciĝos, kaj nur liaj 
pragenepoj, Sam supozis, vidos la Provincon tia, kia ĝi devus 
esti. 

Sed subite iun tagon, ĉar dum semajnoj li estis tro okupita 
por pripensi siajn aventurojn, li rememoris pri la donaco de 
Galadriela. Li elprenis la skatolon kaj montris ĝin al la 
ceteraj Vojaĝintoj (nun ĉiuj tiel nomis ilin), kaj petisties 
konsilon. 

— Mi scivolis, kiam vi rememoros pri ĝi, — diris Frodo. 

— Malfermu ĝin! 

Interne ĝi estis plena da griza polvo, mola kaj fajna, en kies 
mezo estis semo, kvazaŭ eta arĝentumita nukso. 

— Kion mi faru pri tio ĉi? — diris Sam. 

— ĵetu ĝin en la aeron dum venteta tago kaj lasu ĝin fari 
sian taskon! — diris Grinĉjo. 


— Kie? — demandis Sam. 



— Elektu lokon kiel provejon, kaj vidu kio okazas al la 
plantoj tie, — diris Gaja. 


— Sed mi certas, ke la Damo ne estus kontenta, se mi tute 
retenus ĝin en mia propra ĝardeno, kiam tiom da personoj 
estas suferintaj, — diris Sam. 

— Utiligu viajn tutajn sagacon kaj konojn, Sam, — diris 
Frodo, — kaj poste uzu la donacon por helpi kaj plibonigi 
vian laboron. Kaj uzu ĝin ŝpareme. Ne estas multo, kaj mi 
supozas, ke ĉiu grajno havas valoron. 

Do Sam plantis arbidojn en ĉiuj lokoj, kie arboj aparte belaj 
aŭ amitaj estis detruitaj, kaj li metis grajnon de la valorega 
polvo ĉe ĉies radikoj. Li iris tien-reen en la Provinco dum tiu 
laboro; sed se li speciale atentis pri Hobiturbo kaj Apudakvo, 
neniu kulpigis lin. Kaj fine li konstatis, ke ankoraŭ restas al li 
iomete da polvo; do li iris al la Tri-kvarona Ŝtono, kiu estas la 
proksimuma centro de la Provinco, kaj ĵetis ĝin en la aeron 
kun sia beno. 

La etan arĝentan nukson li plantis en la Festa Kampo, kie 
iam estis la arbo; kaj li scivolis, kio devenos el ĝi. Tra la tuta 
vintro li restis kiel eble plej pacienca, kaj li klopodis deteni 
sin de konstanta alirado porvidi, ĉu okazas io. 

La printempo preteratingis liajn plej senraciajn esperojn. Liaj 
arboj komencis ŝosi kaj kreski, kvazaŭ la tempo mem urĝus 
kaj volus fari dum unu jaro laboron de dudek. En la Festa 
Kampo bela juna arbido supren impetis: ĝi havis arĝentan 
ŝelon kaj longajn foliojn kaj eksplodis je oraj floroj en aprilo. 
Ĝi ja estis malorno, kaj ĝi mirigis la ĉirkaŭaĵon. Dum postaj 
jaroj, kiam ĝi kreskis gracie kaj bele, ĝi iĝis vaste konata kaj 
oni plenumis longajn vojaĝojn porvidi ĝin: ĝi estis la nura 
malorno okcidente de la Montoj kaj oriente de la Maro, kaj 
unu el la plej superbaj en la mondo. 



Entute 1420 en la Provinco estis jaro mirinda. Ne nurestiĝis 
belega sunlumo kaj frandinda pluvo, ĝustatempe kaj laŭ 
ĝusta mezuro, sed ŝajne estis io plia: etoso de riĉeco kaj 
kreskado, kaj ekbrilo de belo superanta tiun de mortemulaj 
someroj, kiuj flagras kaj rapide forpasas sur tiu ĉi Mez-Tero. 
Ĉiuj infanoj naskitaj aŭ generitaj dum tiu jaro, kaj ili estis 
multaj, estis belaj kaj fortaj, kaj la plimulto havis orajn 
harojn, kio estintis maloftaĵo inter la hobitoj. La fruktoj estis 
tiel abundaj, kejunaj hobitoj preskaŭ banissin en fragoj kaj 
kremo; kaj pli poste ili sidis sur la razenoj sub prunarboj kaj 
manĝis, ĝis ili amasigis prunkernojn kiel piramidojn aŭ 
kraniojn amasigitajn de venkinto, kaj poste ili plumoviĝis. 

Kaj neniu malsanis, kaj ĉiu estis kontenta, escepte de tiuj, 
kiuj devisfalĉi la herbon. 

En Sud-kvarono la vitoj estis ŝarĝitaj, kaj la rikolto de “folioj” 
estis miriga; kaj ĉie kreskis tiom da greno, ke postrikolte ĉiu 
grentenejo estis plenŝtopita. La nord-kvarona hordeo estis 
tiel perfekta, ke la biero de la 1420a malto estis longe 
memorita kaj fariĝis proverbeca. Fakte post tuta generacio 
oni povis aŭdi oldulon en taverno, post pajnto da meritita 
biero, demeti la kruĉon suspire: “Ha! Jen ĝuste la dudeka 
jaro, vere!” 

Sam loĝis komence ĉe la Kotona familio kun Frodo; sed kiam 
la Nova Vico estis preta, li akompanis la Avulon. Aldone al 
siaj ceteraj laboroj li estris la purigadon kaj renovigon de 
Bag-Endo; sed li ofte vojaĝis en la Provinco pro siaj arbaraj 
taskoj. Do li ne estis hejme dum frua marto kaj ne sciis, ke 
Frodo estis malsana. La dek-trian de tiu monato bienulo 
Kotono trovis Frodon kuŝanta surlite; li kroĉis blankan 
gemon, kiu pendis per ĉeneto sur la kolo, kaj li ŝajnis duone 
sonĝanta. 

— Ĝi estas forpasinta por ĉiam, — li diris, — kaj jam ĉio estas 
malluma kaj malplena. 



Sed la malsano forpasis, kaj kiam Sam revenis la dudek- 
kvinan, Frodo estis sana kaj diris nenion pri si. Intertempe 
Bag-Endo estis ordigita, kaj Gaja kaj Grinĉjo alvenis el 
Stretkavo reportante ĉiujn malnovajn meblojn kaj ekipaĵojn, 
tiel ke la malnova truo aspektis pli-malpli kiel ĝi ĉiam 
aspektis. 

Kiam ĉio finfine estis preta, Frodo diris: 

— Kiam vi intencas transloĝiĝi por esti kun mi, Sam? — Sam 
aspektis iom embarasite. 

— Ne necesas veni tuj, se vi ne deziras, — diris Frodo. — Sed 
vi scias, ke la Avulo estas proksime, kaj lin tre bone prizorgos 
vidvino Rumblo. 

— Ne temas pri tio, sinjoro Frodo, — diris Sam kaj tre ruĝiĝis. 

— Sed pri kio? 

— Temas pri Rozinjo, Roza Kotono, — diris Sam. — Ŝajnis ke 
al ŝi tute ne plaĉis mia foriro, kompatindulinjo; sed pro tio, 
ke mi nenion deklaris al ŝi, tion ŝi ne povis diri. Kaj mi ne 
deklaris, ĉar unue mi havis taskon farendan. Sed jam mi 
deklaris, kaj ŝi diris: “Nu, vi malŝparis unu jaron, do kial plu 
prokrasti?”. “Ĉu malŝparis? — mi demandis. — Tion mi ne 
dirus”. Tamen, mi komprenas ŝian vidpunkton. Mi sentas min 
disduigita, por tiel diri. 

— Mi komprenas, — diris Frodo: — vi deziras edziĝi, kaj 
tamen vi ankaŭ volas loĝi kun mi en Bag-Endo, ĉu? Sed mia 
kara Sam, kiel facilege! Edziĝu laŭeble baldaŭ, kaj poste 
enloĝiĝu kune kun Rozinjo ĉi tie. En Bag-Endo estas spaco 
sufiĉa porfamilio tiom granda, kiom vi povus deziri. 

Kaj tiel estis aranĝite. Sam Vato edzinigis Rozinjon Kotono 
printempe de 1420 (tiu jaro estis fama pro siaj geedziĝoj). 



kaj ili venis loĝi en Bag-Endon. Kaj se Sam taksis sin feliĉa, 
Frodo sciis, ke li mem estas pli feliĉa; ĉar neniu hobito en la 
Provinco estis tiel bone prizorgata. Kiam ĉiuj riparaj laboroj 
estis planitaj kaj komencitaj, li ekvivis kvietan vivon, 
skribante tre multe kaj legante ĉiujn siajn notojn. Li rezignis 
pri la vicurbestra posteno ĉe tiusomera Libera Foiro, kaj kara 
maljuna Vilĉjo Blankpiedo prezidis la bankedojn dum 
ankoraŭ sep pliaj jaroj. 

Gaja kaj Grinĉjo kunloĝadis dum kelka tempo en Stretkavo, 
kaj okazis multe da irado-venado inter Boklando kaj Bag- 
Endo. La du junaj Vojaĝintoj multe paradis en la Provinco per 
siaj kantoj, kaj siaj rakontoj, kaj siaj belaj vestaĵoj, kaj siaj 
mirindaj festoj. “Majestaj” la popolo nomis ilin, celante nur 
laŭdi; ĉarvarmigis la korojn vidi ilin preterrajdantaj en 
maŝkirasoj tiel belaj kaj ŝildoj tiel bravaj, ridantaj kaj 
kantantaj kantojn pri malproksimo; kaj kvankam ili estis nun 
grandaj kaj grandiozaj, ili estis cetere neŝanĝitaj, krom ke ili 
eble ja estis pli bonparolaj, jovialaj kaj ĝojplenaj ol antaŭe. 

Frodo kaj Sam tamen denove vestis sin ordinare, krom ke 
laŭbezone ili ambaŭ surmetis longajn grizajn mantelojn, 
fajne teksitajn kaj agrafitajn ĉekole per belaj broĉoj; kaj 
sinjoro Frodo ĉiam portis blankan juvelon sur ĉeneto, kiun li 
ofte fingrumis. 

Ĉio jam progresis bone, kun ĉiama espero pri plua pliboniĝo; 
kaj Sam estis tiom okupata kaj tiom ĝuplena, kiom eĉ hobito 
povis deziri. Por li nenio makulis tiun tutan jaron, escepte de 
ia svaga zorgo pri lia mastro. Frodo senemfaze liberigis sin 
de ĉiaj provincaj aferoj, kaj dolorigis Samon rimarki, kiom 
malmulte li estis honorata en la propra lando. Malmultaj sciis 
aŭ deziris scii pri liaj faroj kaj aventuroj; ili admiris kaj 
respektis ĉefe sinjoron Gajadoko kaj sinjoron Peregrino, kaj 
(se Sam scius tion) lin mem. Cetere, aŭtune aperis ombro de 
malnovaj ĉagrenoj. 



lun vesperon Sam eniris la kabineton kaj trovis sian mastron 
strange aspektanta. Li estis tre pala kaj liaj okuloj ŝajnis vidi 
forajn aferojn. 

— Kio estas al vi, sinjoro Frodo? — diris Sam. 

— Mi estas vundita, — li respondis, — vundita. Sed tio 
neniam komplete kuraciĝos. 

Poste li stariĝis, kaj la humoro ŝajnis forpasi, kaj la postan 
tagon li estis tute normala. Nur poste Sam rememoris, ke 
estis la sesa de oktobro. En tiu tago antaŭ du jaroj estis 
mallume en la kavaĵo sur Veterverto. 

La tempo pasis, kaj 1421 komenciĝis. Frodo denove malsanis 
en marto, sed per granda fortostreĉo li kaŝis tion, ĉar Sam 
havis aliajn aferojn pripensindajn. La unua el la infanoj de 
Sam kaj Rozinjo naskiĝis la dudek-kvinan de marto, dato, 
kiun Sam notis. 

— Nu, sinjoro Frodo, — li diris. — Mi havas problemeton. 
Rozinjo kaj mi anticipe decidis nomi lin Frodo, kun via 
permeso; tamen estas ne ii, sed ŝi. Tamen tiel ĉarma 
knabineto, kiel oni rajtus esperi, similanta Rozinjon pli ol 
min, feliĉe. Sed ni ne scias, kion ni faru. 

— Nu, Sam, — diris Frodo, — kio misas pri la malnovaj 
moroj? Elektu flornomon, kia estas Rozo. Duono el la 
knabinetoj en la Provinco nomiĝas laŭ tiaj nomoj, kaj kio 
povus esti pli bona? 

— Supozeble vi pravas, sinjoro Frodo, — diris Sam. — Mi 
aŭdis kelkajn belajn nomojn dum nia vojaĝado, sed 
supozeble tiuj estas iom tro pretendemaj por la ĉiutaga 
frotado, kiel oni povus diri. La Avulo diras: “Gi estu 
mallonga, kaj tiel vi ne devos malplilongigi ĝin antaŭ ol uzi 
ĝin”. Sed se ĝi estu flornomo, mi tiuokaze ne ĝenas min pri 



la longo: ĝi devos estis floro bela, ĉar, vidu, ŝi ŝajnas al mi 
tre bela, kaj ŝi estos ankoraŭ pli bela. 

Frodo pensis momenton. 

— Nu, Sam, kio pri elanoro, la sunstelo, ĉu vi memoras la 
etan oran floron en la herbo ĉe Lotlorieno? 

— Denove vi pravas, sinjoro Frodo! — diris Sam ĝojigite. 

— Ĝuste tion mi volis. 

Eta Elanora estis preskaŭ ses monatojn aĝa, kaj 1421 
pasinta ĝis sia aŭtuno, kiam Frodo vokis Samon en la 
kabineton. 

— ĵaŭde estos la naskiĝdatreveno de Bilbo, Sam, — li diris. 

— Kaj li devancos la Maljunan Tjukon. Li estos cent-tridek- 
unu-jara! 

— Tiel estas! — diris Sam. — Li estas mirinda! 

— Nu, Sam, — diris Frodo, — mi deziras, ke vi interkonsiliĝu 
kun Rozinjo kaj trovu, ĉu ŝi povos malhavi vin, por ke vi kaj 
mi foriru kune. Vi jam ne povas iri tre malproksimen aŭ 
longedaŭre, kompreneble, — li diris iom sopireme. 

— Nu, ne tre facile, sinjoro Frodo. 

— Kompreneble ne. Sed negrave. Vi povos akompani min 
komence. Diru al Rozinjo, ke vi ne longe forestos, ne pli ol du 
semajnojn; kaj vi revenos tute sekure. 

— Mi volus akompani vin la tutan vojon ĝis Rivendelo, 
sinjoro Frodo, kaj vidi sinjoron Bilbo, — diris Sam. — Kaj 
tamen ĉi tie estas la nura loko, kie mi vere deziras esti. Mi 
estas tute disduigita. 



— Kompatinda Sam! Sentiĝos tiel, mi timas, — diris Frodo. 

— Sed vi kuraciĝos. Vi sortis esti solida kaj senmanka, kaj tia 
vi estos. 

Dum postaj unu-du tagoj Frodo kontrolis kun Sam siajn 
paperojn kaj skribaĵojn, kaj li transdonis siajn ŝlosilojn. 
Troviĝis granda libro kun senornama ruĝa ledkovrilo; ties 
grandaj paĝoj estis jam preskaŭ plenigitaj. Ĉe la komenco 
estis multaj folioj kovritaj de la maldensa vaga manskribo de 
Bilbo; sed la plejparto estis verkita per la firma flua skribo de 
Frodo. Ĝi estis ĉapitre dividita, sed Ĉapitro 80 estis nefinita, 
kaj post ĝi estis kelkaj blankaj paĝoj. La titolpaĝo surhavis 
multajn titolojn, unu post alia forstrekitajn, do: 

Mia Taglibro. Mia Neatendita Vojaĝo. Tien kaj Reen. Kaj 
Kio Okazis Poste. Aventuroj de Kvin Hobitoj. La Rakonto 
pri la Granda Ringo, kompilita de Bilbo Baginzo laŭ 
propra observado kaj la raportoj de liaj amikoj. Kion ni 
faris dum la Milito de la Ringo. 

Tie finiĝis la manskribo de Bilbo, kaj Frodo estis skribinta: 

LA PEREO 

DE LA MASTRO DE L' RINGOJ 
KAJ LA REVENO DE LA REĜO 

(Kiel spertis tion la Eta Popolo; ĉi tio estas la memoraĵoj 
de Bilbo kaj Frodo el la Provinco, kompletigitaj laŭ la 
raportoj de iliaj amikoj kaj la klero de la Saĝuloj.) 

Kune kun eltiraĵoj el Libroj de Popolsaĝo, tradukitaj de 
Bilbo en Rivendelo. 

— Vidu, vi preskaŭ finis ĝin, sinjoro Frodo! — Sam ekkriis. 

— Nu, vi vere obstinis pri ĝi, mi devas diri. 



— Mi tute finis ĝin, Sam, — diris Frodo. — La restantaj paĝoj 
estas por vi. 

La dudek-unuan de septembro ili ekvojaĝis kune, Frodo sur 
la poneo, kiu portis lin tutvoje el Minaso Tirit kaj nun 
nomiĝis Paŝegulo; kaj Sam sur sia amata Vilĉjo. La mateno 
estis bele ora, kaj Sam ne demandis, kien iii iros: al li ŝajnis, 
ke li povus diveni. 

Ili ekiris laŭ la Stokvojo trans la montetojn kaj direktiĝis al 
Arbarfino, kaj ili lasissiajn poneojn paŝi laŭplaĉe. Ili bivakis 
en la Verdaj Montetoj, kaj la dudek-duan de septembro ili 
rajdis maiabrapte suben en la komenciĝon de la arboj dum 
la forveiko de la posttagmezo. 

— Jen, ĉu ne, la arbo mem, post kiu vi kaŝis vin, kiam la 
Nigra Rajdanto aperis la unuan fojon, sinjoro Frodo! — diris 
Sam fingromontrante maldekstren. — Nun tio ŝajnas sonĝo. 

Estis vespere, kaj la steloj briletis sur la orienta ĉielo kiam il 
pasis la ruinan kverkon kaj turnis sin kaj pluiris suben inter 
la avelujaj densejoj. Sam silentis, profunde en siaj memoroj. 
Baldaŭ li ekrimarkis, ke Frodo kantas mallaŭte al si la 
malnovan marŝkanton, sed la vortoj ne estis tute samaj: 

Atendas eble post vojorto 
trovota pad', sekreta pordo; 
kaj kvankam ofte iris mi ne, 
alia tago venos fine 
kaj mi vojetojn sekvos nun 
inter la Luno kaj la Sun'. 

Kaj kvazaŭ responde, el sube, alvenante laŭ la vojo el la 
valo, voĉoj kantis: 

A! Elbereth Gilthoniel! 
silivren penna miriel 



o menel aglar elenath, 

Gilthoniel, A! Elbereth! 

Ni tenas en memorposedo, 
en jena lando subarbara, 
stellumon sur lontano Mara. 

Frodo kaj Sam haltis kaj sidis silente en la mola ombraro, ĝis 
ili vidis muaron, kiam la vojaĝantoj proksimiĝis al ili. 

ĉeestis Gildoro kaj multaj belaj elfoj; kaj tie mirigante Samon 
rajdis Elrondo kaj Galadriela. Elrondo surhavis mantelon 
grizan kaj sur lia frunto estis stelo, kaj en lia mano estis 
arĝenta harpo, kaj sur lia fingro estis ringo el oro kun granda 
blua juvelo, Vilja, la plej potenca el la Tri. Galadriela sidis sur 
blanka pordama ĉevaleto kaj estis ĉirkaŭvolvita en brileta 
blanko, kiel nuboj ĉirkaŭ la luno; ĉarŝi mem ŝajnis brileti per 
mola lumo. Sur ŝia fingro estis Nenja, la ringo farita el 
mitrilo, kiu portis unu blankan gemon flagrantan kvazaŭ 
frosta stelo. Rajdante malrapide poste sureta griza poneo, 
kaj ŝajnante kapklini dumdorme, estis Bilbo mem. 

Elrondo salutis ilin gravmiene kaj favore, kaj Galadriela 
ridetis al ili. 

— Nu, sinjoro Samsaĝo, — ŝi diris. — Mi aŭdas kaj vidas, ke 
vi bone utiligis mian donacon. La Provinco de nun estos eĉ 
pli ol iam benita kaj amata. 

Sam riverencis, sed trovis nenion pordiri. Li estis forgesinta, 
kiom bela estas la Damo. 

Tiam Bilbo vekiĝis kaj malfermis siajn okulojn. 

— Saluton, Frodo! — li diris. — Nu mi devancis hodiaŭ la 
Maljunan Tjukon! Do tio estas ordigita. Kaj nun ŝajnas al mi, 
ke mi estas tute preta ekiri alian vojaĝon. Ĉu vi kuniros? 



— Jes, mi iros, — diris Frodo. — La Ringoportintoj devas iri 
kune. 

— Kien vi iros, mastro? — kriis Sam, kvankam finfine li 
komprenis, kio okazas. 

— Al la Havenoj, Sam, — diris Frodo. 

— Kaj mi ne povos akompani. 

— Ne, Sam. Almenaŭ, ne ankoraŭ, ne pli foren ol la Havenoj. 
Kvankam ankaŭ vi estis Ringoportanto, se nur mallonge. Via 
tempo eble venos. Ne tro malĝoju, Sam. Vi ne povas ĉiam 
disduiĝi. Vi devos esti unuopa kompleto, dum multaj jaroj. Vi 
havas tiom multe por ĝui kaj esti, kaj por fari. 

— Sed, — diris Sam, kaj larmoj aperis en liaj okuloj, — mi 
supozis, ke ankaŭ vi ĝuos la Provincon dum jaroj kaj jaroj, 
post ĉio, kion vi faris. 

— Ankaŭ mi iam tion supozis. Sed mi estas tro severe 
vundita, Sam. Mi provis savi la Provincon, kaj ĝi estas savita, 
sed ne por mi. Tre ofte tiel devas esti, Sam, kiam aferoj estas 
minacataj: iu devas rezigni pri ili, perdi ilin, por ke aliaj povu 
havi ilin. Sed vi estas mia heredanto: ĉion, kion mi posedis 
aŭ povis posedi, mi testamentas al vi. Kaj vi havas ankaŭ 
Rozinjon kaj Elanoran, kaj venos Frodo-knabo, kaj Roza- 
knabino, kaj Gaja, kaj Orhara, kaj Grinĉjo; kaj eble pli, kiujn 
mi ne povas vidi. Viaj manoj kaj via sprito estos ĉie 
bezonataj. Vi estos la Urbestro, kompreneble, tiel longe kiel 
vi deziros, kaj la plej fama ĝardenisto en la historio; kaj vi 
voĉlegos aferojn el la Ruĝa Libro, kaj tenos vivanta la 
memoron pri la foririnta epoko, tiel ke la popolo memoros la 
Grandan Danĝeron kaj tiel amos eĉ pli sian amatan landon. 
Kaj tio tiom okupos vin kaj feliĉigos vin, kiom feliĉa povas 
esti iu ajn, tiel longe kiel daŭros via parto de la Rakonto. 
Venu jam, rajdu kun mi! 



Tiam Elrondo kaj Galadriela rajdis plu; ĉar la Tria Epoko 
finiĝis, kaj la tagoj de la Ringoj estis forpasintaj, kaj finiĝis la 
rakontoj kaj kantoj pri tiu epoko. Kun ili iris multaj elfoj el la 
Alta Parencaro kiuj ne plu volis resti en Mez-Tero; kaj inter ili, 
plenigitaj je malĝojo, kiu estis tamen benita kaj sen amaro, 
rajdis Sam, kaj Frodo, kaj Bilbo, kaj la elfoj ĝojis honori ilin. 

Kvankam ili trarajdis la mezon de la Provinco tra la tuta 
vespero kaj tra la tuta nokto, neniu vidis ilin, krom sovaĝaj 
bestoj; aŭ ie-tie iu vaganto en la mallumo vidis ekbrileton 
sub la arboj, aŭ lumon kaj ombron fluantajn tra la herbo 
kiam la luno iris okcidenten. Kaj kiam ili jam forpasis el la 
Provinco, ĉirkaŭirinte la sudan randon de la Blankaj Suprejoj, 
ili alvenis la Distajn Deklivojn kaj al la Turegoj, kaj ekvidis la 
foran Maron; kaj tiel ili rajdis finfine suben al Mitlondo, al la 
Grizaj Havenoj en la longa Golfo de Ljuno. 

Kiam ili venis al la pordo, Cirdano la ŝipkonstruisto elpaŝis 
por saluti ilin. Tre altstatura li estis, kaj lia barbo estis longa, 
kaj li estis griza kaj maljuna, krom ke liaj okuloj estis akraj 
kiel steloj; kaj li rigardis ilin kaj riverencis, kaj diris: 

— Ĉio estas jam preta. 

Poste Cirdano kondukis ilin al la Havenoj, kaj tie kuŝis blanka 
ŝipo, kaj sur la kajo staris figuro tute blankvestita, atendante 
ilin. Kiam li turniĝis kaj direktiĝis al ili, Frodo vidis, ke tiu 
estas Gandalfo; kaj sur sia mano li portis la Trian Ringon, 
Narjan la Grandan, kaj la gemo sur ĝi estis ruĝa kiel fajro. 
Tiam la forirontoj ĝojis, ĉar ili sciis, ke ankaŭ Gandalfo 
akompanos ilin sur la ŝipo. 

Sed Sam nun estis kore malĝoja, kaj ŝajnis al li, ke, kvankam 
la disiĝo estos maldolĉa, tamen eĉ pli doloriga estos la longa 
vojo hejmen en solo. Sed ĝuste dum ili staris tie, kaj la elfoj 



surŝipiĝadis, kaj ĉio estis pretigata porforiro, alrajdistre 
haste Gaja kaj Grinĉjo. Kaj intersiaj larmoj Grinĉjo ridis. 


— Vi provis eskapi de ni unu fojon pli frue kaj malsukcesis, 
Frodo, — li diris. — Ĉi-foje vi preskaŭ sukcesis, sed tamen 
denove malsukcesis. Ne estis Sam, tamen, kiu ĉi-foje perfidis 
vin, sed Gandalfo mem! 

— Jes, — diris Gandalfo, — ĉar estos pli bone retrorajdi triope 
ol unuope. Nu, ĉi tie finfine, karaj amikoj, sur la bordoj de la 
maro venas la fino de nia kunuleco en Mez-Tero. Iru en paco! 
Mi ne diros: ne ploru; ĉar ne ĉiuj larmoj estas malbonaj. 

Poste Frodo kisis Gajan kaj Grinĉjon, kaj laste Samon, kaj 
surŝipiĝis; kaj la veloj estis hisitaj, kaj la vento blovis, kaj 
malrapide la ŝipo forglisis laŭ la longa griza golfo; kaj la 
lumo de la vitro de Galadriela, kiun Frodo tenis, ekbrilis kaj 
malaperis. Kaj la ŝipo eliris sur la Altan Maron kaj forpasis 
okcidenten, ĝis finĥne dum pluva nokto Frodo flaris dolĉan 
parfumon en la aero kaj aŭdis la sonon de kantado 
alvenanta trans la akvon. Kaj tiam ŝajnis al li, ke samkiel 
dum lia sonĝo en la domo de Bombadiljo, la griza 
pluvkurteno fariĝis arĝenta vitro kaj forruliĝis, kaj li vidis 
blankajn marbordojn kaj post ili foran verdan landon sub 
rapida sunleviĝo. 

Sed laŭ Sam la vespero profunde mallumiĝis dum li staris ĉe 
la Haveno; kaj rigardante la grizan maron li vidis nurombron 
sur la akvo baldaŭ perdiĝintan en la okcidento. Tiel li daŭre 
staris dum pasado de la nokto, aŭdante nur la suspiron kaj 
murmuradon de la ondoj sur la bordoj de Mez-Tero, kaj ties 
sono sinkis profunde en lian koron. Apud li staris Gaja kaj 
Grinĉjo, kaj ili estis silentaj. 

Fine la tri kunuloj forturnis sin kaj, neniam plu 
retrorigardante, ili rajdis malrapide hejmen; kaj ili 



interŝanĝis neniun vorton ĝis ili revenis al la Provinco, sed 
ĉiun multe konsolis ĉeesto de la amikoj sur la longa griza 
vojo. 

Fine ili rajdis trans la montetojn kaj laŭiris la Orientan Vojon, 
kaj poste Gaja kaj Grinĉjo plurajdis al Boklando; kaj jam 
denove ili kantis dumire. Sed Sam turnis sin al Apudakvo, 
kaj tiel revenis al la Monteto, kiam la tago denove finiĝis. Kaj 
li pluiris, kaj jen estis flava lumo, kaj fajro interne; kaj la 
vespermanĝo estis preta, kaj li estis atendita. Kaj Rozinjo 
entiris lin, kaj sidigis lin sur lian seĝon, kaj sidigis etan 
Elanoran sur lian sinon. 

Li profunde enspiris: 

— Nu, mi estas reveninta, — li diris. 



Glosaro 


Brasi. Bierfari; prepari trinkaĵojn (ankaŭ figurasence). 
Ĉendi. Ekbruligi. 

Leŭgo. Malnova mezurunuo de longo, varia laŭ landoj, 
proksimume tri mejloj, aŭ kvin kilometroj. 

Scimitaro. Mallonga unueĝa kurba glavo pli larĝa ĉe la 
pinto. 

Skrabli. Iri laŭ malorde barakta maniero; ekzemple, kiel 
skarabo, klopodanta eskapi el glaso. 

Trampli. Surtreti. 

Kelkaj vortoj en ĉi tiu traduko estas uzataj en senco pli 
vasta, ol (N)PIV kaj aliaj vortaroj rekomendas (ekzemple: 
apika, brovumi, halo, kuratoro, plandi, preter, retro). 
Atentigite pri tio ĉe la pretigado de la unua eldono, VVilliam 
Auld respondis, ke verkistoj kaj aliaj lingvouzantoj kreas la 
lingvon, kaj vortaristoj nur registras la uzadon. En la dua 
eldono la redaktoro kaj la prov-legantoj ŝanĝis nenion en ĉi 
tiu “devia” uzado, kritikita en kelkaj recenzoj aperintaj post 
la unua eldono. 

Krome, en la libro estas pluraj vortoj (la nomoj de rasoj kaj 
popoloj, aliaj “realaĵoj”), kreitaj aŭ adaptitaj deTolkien kaj 
tradukitaj de Auld. 



1 


Laŭ la analoj de Gondoro tiu estis Argelebo II, la dudeka el la 
Norda linio, kiu finiĝis ĉe Arveduo tricent jarojn poste. 



2 


Sekve, la jaroj de la Tria Epoko laŭ la kalkulado de la elfoj kaj 
la dunadanoj estas troveblaj per aldono de 1600 al la datoj 
de la Provinc-datumo. 



3 


Tradukis Bertilo VVennergren. 



4 


Vidu Apendicon B: analoj 1451, 1462, 1482; kaj noton ĉe la 
fino de Apendico C (en la angla eldono). 



5 


Redonita en tre reduktita formo en Apendico B ĝis la fino de 
la Tria Epoko (en la angla eldono). 



6 


Tradukis el la angla Bertilo VVennergren. 



7 


Tiel la hobitoj nomas la stelaron Plugilo aŭ Granda Urso. 



8 


Varda estas la nomo de tiu, kiun la elfoj en la ekzilaj landoj 
de Mez-Tero nomas Elbereta. 



9 


Ĉiu monato laŭ la Provinc-datumo estis 30-taga. 



10 


Traduko de Edmundo Grimley Evans. 



11 


Tark. Gondorano (orklingve). Tiu vorto devenis de tarkil, kiu 
en la Komuna Lingvo signifas numenoranon, venintan al 
Mez-Tero. 



12 


Laŭ la Provinca kalendaro estis tridek tagoj en reteo (t.e. en 
marto). 



13 


Probable ĝi originis de la orka vorto ŝarkŭ, kiu signifas 
maljunulo. 



14 


La Provinca kalendaro, krom dek du 30-tagaj monatoj, havis 
tritagan Lithon (inter junio kaj julio) kaj dutagan Julon — la 
jarfrua kaj jarkomenca tagoj (inter la 30^ de decembro kaj la 
de januaro). 



