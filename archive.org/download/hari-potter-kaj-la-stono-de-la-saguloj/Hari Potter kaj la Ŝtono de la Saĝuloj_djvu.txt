Ĉapitro unu 


La knabo kiu vivis 


Gesinjoroj Dursli ĉe numero kvar, Ligustra Vojo, fieris diri, ke ili estas 
“perfekte normalaj, multan dankon.” Neniu povus imagi ilin implikiĝi en io 
stranga aŭ mistera. Ne estis loko por tiaj sensencaĵoj en ilia vivo. 

Sinjoro Dursli estis direktoro ĉe la firmao Grunings, kiu fabrikis 
borilojn. Li estis granda, boveca viro preskaŭ sen kolo, sed kun tre larĝa 
liphararo. Sinjorino Dursli estis maldika kaj blonda, kaj havis kolon duoble 
pli longan ol la normalan, kio tre utilis ĉar ŝi pasigis tiom da tempo 
etendante ĝin super la ĝardenbarilojn, spionante la najbarojn. Gesinjoroj 
Dursli havis fileton nomitan Dadli, kaj laŭ ili ne ekzistis, ie ajn, pli aminda 
knabo. 

Ges-roj Dursli havis ĉion, kion ili deziris. Sed ankaŭ sekreton ili havis, 
kaj ilia plej granda timo estis ke iu eltrovos ĝin. Ili kredis, ke ili ne povus 
elteni tion, se iu eltrovus pri ges-roj Potter. S-ino Potter estis la fratino de 
s-ino Dursli, sed jam de kelkaj jaroj ili ne renkontiĝis; fakte, s-ino Dursli 
ŝajnigis ne havi fratinon, ĉar ŝia fratino kaj ties senvalora edzo estis kiel 
eble plej mal-Dursliecaj. Ges-roj Dursli tremegis, pensante kion dirus la 
najbaroj se ges-roj Potter alvenus ĉe la strato. Ges-roj Dursli sciis, ke ankaŭ 
ges-roj Potter havas fileton, sed tiun ili neniam vidis. La knabo estis 
ankoraŭ plia bona kialo por forteni ges-rojn Potter; ili ne deziris, ke Dadli 
konatiĝu kun tia infano. 

Kiam ges-roj Dursli vekiĝis je la seninteresa, griza mardo komence de 
nia rakonto, nenio en la ekstera nuba ĉielo sugestis, ke strangaj kaj misteraj 
aferoj baldaŭ okazos tra la lando. S-ro Dursli zumadis elektante sian plej 
tedan kravaton por la laboro, kaj s-ino Dursli kontente klaĉadis dum ŝi lukte 
klopodis sidigi la hurlantan Dadli en ties infanseĝon. 

Neniu el ili rimarkis kiam granda sirnia strigo preterflirtis la fenestron. 

Je la oka kaj duono, s-ro Dursli prenis sian tekon, kisetis la vangon de s- 
ino Dursli, kaj provis ĝiskisi Dadli, sed maltrafis, ĉar tiu tiam estis 
kolereganta kaj ĵetanta sian kaĉon kontraŭ la murojn. “Kara bubeto,” 
ronkoklukisl!] s-ro Dursli, elirante el la domo. Li eniris sian aŭton kaj 
retroiris el la aŭtospaco de numero kvar. 

Ĉe la stratangulo li rimarkis la unuan indikon pri io stranga — katon, kiu 


legis mapon. Dum nura sekundo, s-ro Dursli ne komprenis, kion li ĵus vidis. 
Tiam li ekturnis la kapon por rerigardi. Jen stria kato staris ĉe la angulo de 
Ligustra Vojo, sed tute ne videblis mapo. Pri kio li do fantaziis? Certe temis 
pri misa lumo. S-ro Dursli palpebrumis kaj rigardis la katon. Ĝi reciproke 
rigardis. Veturante ĉirkaŭ la angulon kaj laŭ la strato, s-ro Dursli rigardis la 
katon per sia spegulo. Nun ĝi estis leganta la ŝildon kiu tekstis “Ligustra 
Vojo” — ne, rigardanta la ŝildon; katoj povas legi nek mapojn nek ŝildojn. 
S-ro Dursli skuetis sin kaj forgesigis sin pri la kato. Veturante al la urbo, li 
pripensis nenion krom granda mendo de boriloj, kiun li esperis tiutage 
ricevi. 

Sed ĉe la urborando, borilojn forpuŝis el liaj pensoj io alia. Sidante en la 
kutima matena trafika ŝtopiĝo, li ne povis preteratenti, ke ĉeestas multaj 
strange vestitaj homoj. Homoj en longaj, senmanikaj manteloj. S-ro Dursli 
ne povis toleri homojn kiuj sin vestas en strangaj vestaĵoj — kiajn 
vestaĵaĉojn portas la gejunuloj! Li supozis, ke temas pri ia stulta nova 
modo. Li fingre tamtamis la stirilon kaj liaj okuloj trafis grupon de tiuj 
stranguloj, kiuj staris tute apude. Il ekscitite interflustris. S-ro Dursli 
koleriĝis, vidante ke kelkaj el ili tute ne estas junaj; ha, tiu ulo certe estas pli 
aĝa ol mi, kaj portas smeralde verdan mantelon! Kiel aŭdacie! Sed tiam 
trafis s-ron Dursli, ke verŝajne temas pri ia stulta trompo — tiuj homoj 
evidente monkolektas por io ... jes, jen la klarigo. La trafiko plumoviĝis kaj 
post kelkaj minutoj s-ro Dursli alvenis en la aŭtoparkejo de Grunings, 
denove pensante pri boriloj. 

S-ro Dursli ĉiam sidis dorse al la fenestro en sia oficejo sur la naŭa 
etaĝo. Se ne, tiun matenon li eble pripensus malpli facile pri boriloj. Li ne 
vidis la strigojn, kiuj preterglisis en plena taglumo, kvankam ilin vidis la 
homoj sur la stratoj; ili fingromontris kaj gapis dum strigo post strigo 
rapidis supere. La pli multaj neniam antaŭe vidis strigon, eĉ nokte. S-ro 
Dursli tamen havis tute ordinaran senstrigan matenon. Li kolerkriis kontraŭ 
kvin diversaj homoj. Li faris kelkajn gravajn telefonalvokojn, kaj iom pli 
ekkriis. Lia humoro estis tre bona ĝis la tagmeza paŭzo, kiam li decidis 
movi la krurojn, promenante trans la straton por aĉeti bulkon por si ĉe la 
bakejo. 

Li estis tute forgesinta pri la homoj en longaj manteloj ĝis kiam li 
preteriris grupon de tiaj apud la bakejo. Li kolere okulumis ilin dum li pasis. 
Li ne sciis la kialon, sed ili maltrankviligis lin. Ankaŭ tiu grupo ekscitite 
interflustris, kaj li povis vidi eĉ ne unu monkolektan skatolon. Revenante 
preter ilin, tenante grandan ringbulkon en papera sako, li aŭdis kelkajn 
vortojn de ilia interparolado. 

“Gesinjoroj Potter, jes, tion mi aŭdis --” 


“ —Jes, ilia filo Hari — ” 

S-ro Dursli ekhaltis. Lin plenigis timego. Li turnis sian rigardon al la 
flustrantoj, kvazaŭ li volus diri ion al ili, sed decidis ke pli bone ne. 

Li kuris ree trans la vojon, rapidis supren al la oficejo, kolere ordonis al 
la sekretario ne interrompi lin, ekkaptis la telefonon, kaj preskaŭ finis klavi 
la hejman numeron kiam li ŝanĝis la intencon. Li rekroĉis la aŭskultilon kaj 
pensante karesis sian liphararon ... ne, tio estas stulta. Potter ja ne estas 
nekutima nomo. Li certis, ke multaj homoj portas la nomon Potter kaj havas 
filon nomitan Hari. Cetere, li tute ne certis, ke lia nevo ja havis la nomon 
Hari. Li eĉ neniam vidis la knabon. Eble estis Harvi. Aŭ Haroldo. Tute ne 
utilas ĝeni s-inon Dursli; ŝi ĉiam maltrankviliĝas je mencio de ŝia fratino. Li 
ne kulpigis ŝin pri tio —ve, se li havus tian fratinon ... tamen, tiuj homoj 
kun manteloj strangaj ... 

Tiun posttagmezon li nur malfacile pripensadis borilojn, kaj kiam li 
eliris el la konstruaĵo je la kvina posttagmeze, li ankoraŭ tiom maltrankvilis, 
ke li koliziis kontraŭ iu ĝuste ekster la pordo. 

“Pardonon,” li gruntis, kiam la eta maljunulo stumblis kaj preskaŭ falis. 
Nur post kelkaj sekundoj s-ro Dursli rimarkis, ke la viro portas violkoloran 
mantelon. Lin ŝajne ne ĝenis preskaŭ falpuŝiĝi. Male, lian vizaĝon ekfendis 
granda rideto, kaj li diris per voĉo tiel pepeca, ke ĝi rigardigis la 
preterpasantojn, “Ne ĉagreniĝu, kara sinjoro, ĉar nenio povus min ĝeni 
hodiaŭ! Ĝoju, ĉar Vi-Scias-Kiu finfine malaperis! Eĉ mogloj kiel vi devus 
festi en ĉi tiu feliĉiga, feliĉega tago!” 

Kaj la maljunulo brakumis s-ron Dursli ĉe la talio kaj forpromenis. 

S-ro Dursli staris kvazaŭ enradikita. Lin ĵus brakumis homo absolute 
nekonata. Li ankaŭ kredis, ke tiu nomis lin “moglo”, kion ajn tio povas 
signifi. Li estis konsternita. Li rapidis al sia aŭto kaj ekveturis hejmen, 
esperante ke li imagas aferojn, kvankam tian esperon li estis neniam antaŭe 
havinta, ĉar li ne aprobis imagadon. 

Enveturante en la aŭtospacon de numero kvar, li ekvidis — kaj tio ne 
helpis al lia humoro — la strian katon, kiun li estis rimarkinta tiun matenon. 
Nun ĝi sidis sur lia ĝardena muro. Li certis, ke temas pri la sama kato; ĝi 
havis la samajn kolorspurojn ĉirkaŭ la okuloj. 

“For!” laŭte diris s-ro Dursli. 

La kato ne moviĝis. Ĝi nur rigardis lin severe. “Ĉu jen ordinara kata 
konduto?” s-ro Dursli scivolis. Provante retrankviligi sin, li eniris la domon. 
Li ankoraŭ intencis nenion mencii al sia edzino. 

S-ino Dursli estis havinta belan, ordinaran tagon. Dum la vespermanĝo 
ŝi plene informis lin pri la problemoj de s-ino Najbaro kun ties filino, kaj 
kiel Dadli lernis novan esprimon (“Tute ne!”). S-ro Dursli provis konduti 


normale. Post kiam Dadli enlitiĝis, li eniris la salonon ĝustatempe por 
rigardi la finan raporton de la vesperaj novaĵoj. 

“Kaj fine, birdistoj ĉie raportas, ke la strigoj de la nacio hodiaŭ kondutas 
tre nekutime. Kvankam strigoj ordinare ĉasas nokte, kaj estas preskaŭ 
neniam videblaj en la taglumo, post la hodiaŭa sunleviĝo okazis centoj da 
observoj de tiuj birdoj flugantaj ĉiudirekten. Spertuloj ne povas klarigi, kial 
la strigoj subite ŝanĝis siajn dormokutimojn.” La novaĵisto permesis rideton 
al si. “Ege mistera. Kaj nun, jen Jaĉjo MakGofin pri la vetero. Ĉu ĉinokte 
plue pluvos strigoj, Jaĉjo?” 

“Nu, Teĉjo,” diris la veteristo, “pri tio mi ne scias, sed hodiaŭ strange 
kondutas ne nur la strigoj. Televid-spektantoj en lokoj tiel diversaj kiel 
Kento, Jorkŝiro kaj Dundio telefonas por informi min, ke anstataŭ la pluvo, 
kiun mi hieraŭ promesis, sur ili ŝutiĝis falsteloj! Eble homoj frue festas la 
Fajronokton — ĝi ne okazos ĝis la venonta semajno, geamikoj! Sed mi 
povas promesi malsekigan nokton ĉivesperan.” 

S-ro Dursli sidis rigida en sia brakseĝo. Falsteloj tra tuta Britio? Strigoj 
flugantaj en taglumo? Ĉie, misteraj homoj en strangaj manteloj? Kaj flustro, 
flustro pri ges-roj Potter... 

S-ino Dursli venis en la salonon, portante du tasojn da teo. Senutilas 
prokrasto. Li devos diri ion al ŝi. Li nervoze tusetis. “Nu — Petunjo, kara — 
ne kontaktis vin lastatempe via fratino, ĉu?” 

Kiel atendite, s-ino Dursli aspektis ŝokite kaj kolere. Ĉar ili kutime 
ŝajnigis, ke ŝi ne havas fratinon. 

“Ne,” ŝi abrupte diris. “Kial?” 

“Strangaĵoj en la novaĵoj,” murmuris s-ro Dursli. “Strigoj ... falsteloj .. 
kaj hodiaŭ, en la urbo, multaj strangaspektaj homoj ...” 

“Do?” knalis s-ino Dursli. 

“Nu, mi nur pensis ke ... eble ... iel rilatas al ... vi scias ... $ia grupo.” 

S-ino Dursli sorbis teon tra kunpremitaj lipoj. S-ro Dursli scivolis, ĉu li 
kuraĝos diri al ŝi, ke li aŭdis la nomon “Potter”. Li decidis ne aŭdaci. Li 
anstataŭe diris, kiel eble plej agrable, “Ilia filo —li estus samaĝa kiel Dadli, 
ĉu ne?” 

“Mi supozas,” diris s-ino Dursli rigide. 

“Kaj kio estas lia nomo? Hovardo, ĉu ne?” 

“Hari. Aĉa, ordinara nomo, laŭ mi.” 

“Ha, jes,” diris s-ro Dursli dum lia koro terure malgajiĝis. “Jes, mi tute 
konsentas.” 

Eĉ ne unu plian vorton li diris pri la temo dum ili supreniris al la lito. 
Dum s-ino Dursli estis en la banĉambro, s-ro Dursli kaŝiris al la 
dormoĉambra fenestro kaj rigardis malsupren al la antaŭa ĝardeno. La kato 


ankoraŭ estis tie. Ĝi rigardis laŭ Ligustra Vojo kvazaŭ atendante ion. 

Ĉu li imagas aferojn? Ĉu ĉio ĉi povus iel rilati kun ges-roj Potter? Se jes 
... se publikiĝus, ke ili parencas kun paro da ... nu, tion li ne povus elteni. 

Ges-roj Dursli enlitiĝis. S-ino Dursli tuj ekdormis, sed s-ro Dursli restis 
sendorma, pripensante ĉion. Lia lasta, konsoliga penso antaŭ endormiĝo 
estis ke, eĉ se jes temas pri ges-roj Potter, ne ekzistas kialo por ke ili venu al 
li kaj s-ino Dursli. Ges-roj Potter tute bone sciis, kion opinias li kaj Petunjo 
pri ili kaj pri ilia speco ... Li ne povis vidi, kiel li kaj Petunjo povus 
enmiksiĝi en io ajn, kio eble okazas. Li oscedis kaj turnis sin. Tio ne povus 
tuŝi ilin ... 

Jen grava eraro lia. 

Eble s-ro Dursli drivis en maltrankvilan dormon, sed la kato sur la 
ekstera muro montris neniun signon pri dormemo. Ĝi sidis statue senmova, 
kun la okuloj fiksataj senpalpebrume al la fora angulo de Ligustra Vojo. Ĝi 
eĉ ne tremetis kiam aŭtopordo frapfermiĝis sur apuda strato, ankaŭ ne kiam 
du strigoj glisis supre. Fakte, estis preskaŭ la noktomezo kiam la kato 
finfine movis sin. 

Aperis viro ĉe la angulo, kiun rigardis la kato, aperis tiel subite kaj 
silente, ke aspektis kvazaŭ li simple eksaltus el la tero. La vosto de la kato 
svingetiĝis kaj ĝiaj okuloj mallarĝiĝis. 

Nenio simila al tiu viro iam ajn estis vidita ĉe Ligustra Vojo. Li estis 
alta, maldika, kaj tre aĝa, se juĝi laŭ la arĝenteco de liaj hararo kaj barbo, 
kiuj ambaŭ estis sufiĉe longegaj por fiksiĝi sub lia zono. Li portis longan 
robon, purpuran mantelegon kiu balaadis la teron, kaj altkalkanumajn, 
bukohavajn botojn. Liaj bluaj okuloj estis helaj, brilaj, kaj glimaj malantaŭ 
duonlunaj okulvitroj, kaj lia nazo estis tre longa kaj kurba, kvazaŭ ĝi estus 
almenaŭ du fojojn rompita. La nomo de tiu viro estis Albus Zomburdo. 

Albus Zomburdo ŝajnis ne kompreni, ke li ĵus alvenis ĉe strato, kie ĉio 
ekde lia nomo ĝis liaj botoj estas malbonvena. Li atentis, traserĉante sub sia 
mantelo ion. Sed li ŝajne ekkonsciis, ke iu rigardas lin, ĉar li subite levis la 
okulojn al la kato, kiu ankoraŭ fikse rigardis lin de la fora parto de la strato. 
La ĉeesto de la besto ial ŝajnis amuzi lin. Li ridklukis kaj murmuris, “Ha, mi 
devis atendi tion.” 

Li trovis en interna poŝo tion, kion li serĉis. Ŝajne temis pri arĝenta 
cigaredo-fajrilo. Li fingre malfermis ĝin, tenis ĝin alta en la aero, kaj 
klaketis ĝin. Krakete estingiĝis la plej proksima stratlanterno. Ankoraŭfoje 
li klaketis ĝin — alia lanterno flagre senlumiĝis. Dek-du fojojn li klaketis la 
Estingilon, ĝis la solaj restantaj lumoj laŭ la tuta strato estis du foraj 
pikbriletoj: la okuloj de la kato rigardanta lin. Se iu ĝuste nun elrigardus 
sian fenestron, eĉ la atentokula s-ino Dursli, tiu povus vidi nenion okazantan 


sur la pavimo. Zomburdo reglitigis la Estingilon en sian mantelon kaj 
ekpromenis laŭ la strato al numero kvar, kie li sidiĝis sur la muro apud la 
kato. Li ĝin ne rigardis sed post momento alparolis. 

“Kia surprizo, ke ni renkontas nin ĉi tie, profesorino MakGongal.” 

Li turnis sin por alrideti la strian katon, sed ĝi jam malaperis. Li 
anstataŭe alridetis iom severaspektan virinon, kiu portis kvadratajn 
okulvitrojn precize samaj kiel la striojn, kiujn la kato estis havinta ĉirkaŭ 
siaj okuloj. Ankaŭ ŝi portis mantelon, smeraldkoloran. Ŝia nigra hararo estis 
arigita en strikta bulo. Ŝi aspektis evidente konsternita. 

“Kiel vi rekonis min?” ŝi demandis. 

“Kara profesorino, neniam mi vidis katon tiel rigide sidantan.” 

“Ankaŭ vi rigidus se vi sidus la tutan tagon sur brika muro,” diris prof. 
MakGongal. 

“La tutan tagon? Malgraŭ tio, ke vi povus festi? Mi tutcerte preteriris 
dekon da festoj kaj festenoj, survoje ĉi tien.” 

Profesorino MakGongal kolere eksnufis. 

“Ho, jes, ĉiu ja festas,” Ŝi senpacience diris. “Oni esperus, ke ili estu 
iomete pli singardaj, sed ne —eĉ la mogloj rimarkis, ke io okazas. Oni 
anoncis tion en iliaj novaĵprogrameroj.” Ŝi kapindikis la senluman 
salonfenestron de la ges-roj Dursli. “Mi mem aŭdis tion. Strigaroj ... 
falsteloj ... Nu, ili ne estas tute stultaj. Ili nepre devis rimarki ion. Falsteloj 
en Kento — certe temis pri Dedalo Diglo. Li neniam estis saĝa.” 

“Ne kulpigu ilin,” afable diris Zomburdo. “Dum dek unu jaroj ni havis 
vere malmulton por festi.” 

“Mi tion scias,” malkontente diris prof. MakGongal. “Sed tio ne estas 
sufiĉa kialo por freneziĝi. Homoj fariĝas tute senprudentaj, sur la stratoj en 
la tagmeza lumo, eĉ ne vestite mogle, interklaĉante.” 

Tiam ŝi ĵetis atentan flankrigardon al Zomburdo, kvazaŭ esperante ke li 
diros ion al ŝi, sed tion li ne faris, do ŝi daŭrigis: “Estus bela afero se, je la 
preciza tago en kiu Vi-Scias-Kiu ŝajne finmalaperis, la mogloj eltrovus pri 
ni. Ho, Zomburdo, mi supozas, ke li vere malaperis?” 

“Ŝajnas ke jes,” diris Zomburdo. “Pro multo ni devos danki. Ĉu plaĉus 
al vi citronsukeraĵo?” 

“Kio?” 

“Citronsukeraĵo. Temas pri mogla dolĉaĵo, kiu plaĉas al mi.” 

“Dankon, ne,” malafable diris prof. MakGongal, kvazaŭ ŝi pensus, ke ne 
estas la bona momento por citronsukeraĵoj. “Kiel mi diris, eĉ se Vi-Scias- 
Kiu ja malaperis --” 

“Kara profesorino, certe saĝa homo kiel vi povas uzi lian nomon. Tiun 
sensencaĵon pri Vi-Scias-Kiu — jam dek unu jarojn mi provas persvadi la 


homojn nomi lin per lia vera nomo: Voldemorto.” Profesorino MakGongal 
timtremis, sed Zomburdo, kiu disigis du gluecajn citronsukeraĵojn, ŝajne ne 
rimarkis. “Fariĝas tute konfuze se ni daŭre diras Vi-Scias-Kiu. Mi neniam 
komprenis, kial oni timu diri la nomon de Voldemorto.” 

“Mi ja scias, ke vi tion ne komprenas,” diris prof. MakGongal, kun tono 
duone iritita, duone admira. “Sed vi estas persono alia. Ĉiu scias, ke vi estas 
la sola, kiun la Ne —nu, bone, Voldemorto — timis.” 

“Vi flatas min,” kviete diris Zomburdo. “Voldemorto havis kapablojn, 
kiujn mi neniam posedos.” 

“Nur pro tio, ke vi estas tro —nu— nobla por uzi ilin.” 

“Bonŝancas, ke estas mallume. Mi ne tiom ruĝiĝis ekde kiam sinjorino 
Pomfrej sciigis min, ke plaĉas al ŝi miaj orelvarmigiloj.” 

Profesorino MakGongal ĵetis demandeman rigardon al Zomburdo kaj 
diris, “La strigoj estas nenio kompare kun la onidiroj kiuj ĉirkaŭflugas. Ĉu 
vi scias, kion ĉiu diras? Pri tio, kial li malaperis? Pri tio, kio finfine haltigis 
lin?” 

Ŝajnis, ke prof. MakGongal atingis tiun punkton, kiun ŝi plej volis 
diskuti, la veran kialon de ŝia tuttaga atendado sur muro malvarma kaj 
malmola, ĉar nek kiel kato nek kiel virino ŝi iam fiksis al Zomburdo 
rigardon tiel trapikan, kiel ĉimomente. Evidentis ke, kion ajn “ĉiu” diras, 
tion ŝi ne kredos ĝis Zomburdo konfirmos ĝian verecon. Zomburdo tamen 
elektis ankoraŭan citronsukeraĵon kaj ne respondis. 

“Oni diras,” ŝi pluinsistis, “ke hieraŭ nokte Voldemorto aperis en 
Godrikvalo. Li vizitis ĝin por trovi la ges-rojn Potter. Oni diras, ke Lilio kaj 
Jakobo Potter estas — estas — ke ili — mortis.” 

Zomburdo jese klinis la kapon. Profesorino MakGongal ĝemspiris. 

“Lilio kaj Jakobo ... mi ne povas kredi ... mi ne volis kredi ... ho, 
Albus ...” 

Zomburdo etendis manon kaj karesis ŝian ŝultron. “Mi scias ... mi scias 
...,” l peze diris. 

La voĉo de prof. MakGongal tremis dum ŝi daŭrigis. “Kaj estas pli. Oni 
diras, ke li provis mortigi la filon de ges-roj Potter, Hari. Sed — li ne povis. 
Li ne povis mortigi tiun knabeton. Neniu scias kial, kiel, sed oni diras, ke 
kiam li ne povis mortigi Hari Potter, la potenco de Voldemorto iel 
frakasiĝis — kaj tial li malaperis.” 

Zomburdo malfeliĉe kapjesis. 

“Ĉu — ĉu vere?” hezitis prof. MakGongal. “Post tiom da faraĉoj ... tiom 
da mortigitoj ... li ne povis mortigi knabeton? Tute mirige ... ke tio nuligis 
lin ... sed kiel do, en la nomo de l'Ĉielo, Hari postvivis?” 

“Ni povas nur konjekti,” diris Zomburdo. “Eble ni neniam scios.” 


Profesorino MakGongal elprenis puntan poŝtukon kaj tuŝis siajn okulojn 
sub la okulvitroj. Zomburdo snufegis, levante oran horloĝon el sia poŝo kaj 
legante ĝin. Ĝi estis tre stranga horloĝo. Ĝi havis dek du montrilojn, sed 
neniun numeron; anstataŭe, planedetoj moviĝis ĉe la rando. Zomburdo 
tamen ŝajnis kompreni ĝin, ĉar li remetis ĝin en la poŝo kaj diris, “Hagrid 
malfruas. Mi cetere supozas, ke ĝuste li sciigis vin, ke mi estos ĉi tie, ĉu 
ne?” 

“Jes,” diris prof. MakGongal. “Kaj mi ne supozas, ke vi diros al mi, kia! 
Vi estas ĝuste ĉi tie?” 

“Mi venis por transdoni Hari al liaj geonkloj. Nun ili estas la sola 
familio restanta por li.” 

“Vi ne volas diri —ne la homoj loĝantaj tie?” elkriis prof. MakGongal, 
ekstarante kaj indikante numeron kvar. “Zomburdo —ne! Jam tutan tagon 
mi rigardis ilin. Oni ne povus trovi du homojn malpli similajn al ni. Kaj ili 
havas filaĉon — mi vidis lin piedbati sian patrinon laŭlonge de la strato, 
postulante dolĉaĵojn. Ke Hari Potter venu kaj loĝu tie!” 

“Ĝi estos por li la plej bona loko,” firme diris Zomburdo. “Liaj geonkloj 
povos klarigi al li ĉion, kiam li estos pli aĝa. Mi skribis leteron al ili.” 

“Leteron?” malforte ripetis prof. MakGongal, residiĝante sur la muro. 
“Verdire, Zomburdo, ĉu vi opinias, ke vi povas klarigi ĉion en letero? Tiuj 
homoj neniam komprenos lin! Li estos fama — legenda —ne surprizus min 
se estonte oni nomus la hodiaŭon Tago de Hari Potter — oni verkos librojn 
pri Hari — ĉiu infano en nia mondo konos lian nomon!” 

“Ĝuste,” diris Zomburdo, tre serioze rigardante super siaj duonlunaj 
okulvitroj. “Tio sufiĉus por orgojligi ĉiun knabon. Fama antaŭ ol li povos 
piediri kaj paroli! Fama pro io, kiun li eĉ ne memoros! Ĉu vi ne povas 
kompreni, kiom pli bone li fartos, maturiĝante for de la tuto ĝis li estos preta 
ensorbi ĝin?” 

Profesorino MakGongal malfermis la buŝon, ŝanĝis la intencon, glutis, 
kaj tiam diris, “Jes —jes, vi pravas, kompreneble. Sed kiel la knabo venos 
ĉi tien, Zomburdo?” Ŝi subite okulumis lian mantelon kvazaŭ ŝi supozus, ke 
li kaŝas Hari sub ĝi. 

“Hagrid venigos lin.” 

“Ĉu vi kredas, ke estas — sage — konfidi al Hagrid ion tiel gravan?” 

“Mi konfidus al Hagrid mian vivon,” diris Zomburdo. 

“Mi ne sugestas, ke li ne havas bonajn intencojn,” senentuziasme diris 
prof. MakGongal, “sed vi ne povas aserti, ke li ne estas malprudenta. Li ja 
emas — kio estas tio?” 

Basa vibrado rompis la silenton ĉirkaŭ ili. Ĝi daŭre plilaŭtiĝis dum ili 
serĉis laŭ la strato ian spuron de aŭtolumilo; ĝi ŝvelis ĝis muĝado dum ili 


ambaŭ rigardis la ĉielon —kaj el la aero falis motorciklego, surteriĝante 
ĝuste antaŭ ili. 

La grandega motorciklo tamen nanis kompare kun la viro, kiu rajdis sur 
ĝi. Li estis alta preskaŭ duoble tiom, kiom ordinarulo, kaj estis larĝa 
almenaŭ kvinoble tiom. Li simple aspektis tro granda por esti permesebla, 
kaj tiom sovaga—longaj intermiksitaj barbo kaj hararo, nigraj kaj 
arbustecaj, kaŝis la pliparton de lia vizaĝo, li havis manojn tiel grandajn kiel 
rubujaj kovriloj, kaj liaj piedoj en siaj ledaj botoj estis kiel delfenidoj. Per 
siaj vastaj muskolaj brakoj li tenis bulon de kovriloj. 

“Hagrid,” diris Zomburdo, ŝajne trankviligite. “Finfine. Kaj de kie la 
motorciklo?” 

“Prunt's ĝin, Prof'soro Zomburd', s'njoro,” diris la giganto, zorge 
depaŝante de la motorciklo dum li parolis. “Juna Siriuso Nigra prunt's ĝin al 
mi. S”njoro, mi ”aves lin.” 

“Ne okazis problemoj, ĉu?” 

“Ne, s'njoro —la dom' est's preskaŭ detruita, sed mi tute bone elpren's 
lin antaŭ ol la mogloj komenc”s svarmi. Li ekdorm's dum ni transflug”s 
Br'stolon.” 

Zomburdo kaj prof. MakGongal klinis sin super la tukaro. En ĝi, 
preskaŭ nevidebla, kuŝis plene dormanta virbebo. Sub tufo de karbonigra 
hararo super la frunto ili povis vidi kurioze formitan vundeton, kiel fulmon. 

“Ĉu tie --?” flustris prof. MakGongal. 

“Jes,” diris Zomburdo. “Tiu cikatro restos por ĉiam.” 

“Ĉu vi ne povus helpi lin pri tio, Zomburdo?” 

“Tion mi ne farus eĉ se mi povus. Cikatroj povas utili. Mi mem havas 
unu super la maldekstra genuo; ĝi estas perfekta mapo de la Londona 
Metroo. Nu— donu lin al mi, Hagrid — pli bone ke ni finu la aferon.” 

Zomburdo prenis Hari en la brakoj kaj turnis sin al la domo de ges-roj 
Dursli. 

“Ĉu mi — ĉu mi rajtes adjaŭi lin, s'njoro?” petis Hagrid. 

Li klinis sian grandan, vilan kapon super Hari kaj donis al tiu kison 
verŝajne barbecan kaj skrapan. Tiam, subite, Hagrid ekhurlis kiel vundita 
hundo. 

“Tsss!”” siblis prof. MakGongal. “Vi vekos la moglojn!” 

“P-p-pardonon,” ploris Hagrid, elprenante grandan makulitan poŝtukon 
kaj ŝovante la vizaĝon en ĝin. “Sed mi n-n-ne poves elteni tion — Lilio kaj 
Jakobo mort”s — kaj povra eta ”Ari for, vivonta kun mogloj —” 

“Jes, jes, entute malĝojige, sed regu vin, Hagrid, alikaze oni eltrovos 
nin,” flustris prof. MakGongal, singarde karesante la brakon de Hagrid dum 
Zomburdo transpaŝis la malaltan ĝardenmuron kaj iris al la antaŭa pordo. Li 


zorgeme kuŝigis Hari sur la sojlo, prenis leteron el sia mantelo, metis ĝin en 
la kovrilojn de Hari, kaj revenis al la du ceteraj. Dum tuta minuto la tri staris 
kaj rigardis la etan pakon; la ŝultroj de Hagrid tremadis, prof. MakGongal 
furioze palpebrumadis, kaj ŝajne estingiĝis la glimo kutime brilanta en la 
okuloj de Zomburdo. 

“Nu,” finfine diris Zomburdo, “jen sufiĉe. Ne estas kialo por resti ĉi tie. 
Decas, ke ni iru por partopreni la festadon.” 

“Jes,” diris Hagrid per dampata voĉo. “Mi pli bone forigu tiun ciklon. 
Bon'nokton, Profes 'rino M'Gongal — Prof'soro Zomburd, s'njoro.” 

Viŝante la fluantajn okulojn per la jakmaniko, Hagrid svingis sin sur la 
motorciklon kaj piede ekfunkciigis la motoron; ĝi muĝante leviĝis supren 
kaj forveturis en la noktan ĉielon. 

“Mi verŝajne baldaŭ revidos vin, profesorino MakGongal,” diris 
Zomburdo, klinante al ŝi la kapon. Profesorino MakGongal responde purigis 
sian nazon. 

Zomburdo turnis sin kaj reiris laŭ la strato. Ĉe la vojkruciĝo li haltis kaj 
elprenis la arĝentan Estingilon. Li unu fojon klaketis kaj dek du lumbuloj 
rapidis reen al siaj stratlanternoj, pro kio Ligustra Vojo subite briletis 
oranĝkolore, kaj li povis vidi strian katon, kiu ŝtelire malaperis ĉirkaŭ la 
angulo ĉe la alia fino de la strato. Li povis malfacile vidi la kovrilan bulon 
sur la sojlo de numero kvar. 

“Bonan ŝancon, Hari,” li murmuris. Li turnis sin sur la kalkanumo kaj, 
per flirtigo de sia mantelo, malaperis. 

Brizeto taŭzis la netajn heĝojn de Ligustra Vojo, kiu kuŝis silenta kaj 
orda sub la inkeca ĉielo; jen lasta loko, kie oni atendus mirigajn aferojn. 
Hari Potter turnis sin en siaj kovriloj, sen vekiĝi. Unu maneto ekkaptis la 
apudan leteron, kaj li pludormis, sen scii, ke li estas speciala, sen scii, ke 
post kelkaj horoj lin vekos la hororkrio de s-ino Dursli kiam ŝi malfermos la 
pordon por elmeti la laktobotelojn, ankaŭ sen scii ke li pasigos kelkajn 
semajnojn pikate kaj pinĉate de sia kuzo Dadli ... Li ne povis scii, ke ĝuste 
en tiu momento, homoj kunvenantaj sekrete tra la tuta lando levis la glasojn 
kaj mallaŭte tostis: “Al Hari Potter — la knabo kiu vivis!” 


Ĉapitro du 
La Malaperinta Vitro 


Pasis preskaŭ dek jaroj ekde kiam ges-roj Dursli vekiĝis por trovi sian 
nevon sur la antaŭa perono, sed Ligustra Vojo preskaŭ tute ne ŝanĝiĝis. La 
suno leviĝadis super la samaj netaj antaŭĝardenoj kaj lumigadis la latunan 
numeron kvar sur la durslia antaŭpordo; ĝi rampadis en ilian salonon, kiu 
restis preskaŭ sama kiel je tiu nokto, kiam s-ro Dursli vidis tiun fatalan 
novaĵon pri la strigoj. Sole la fotaĵoj sur la kameno efektive montris, kiom 
da tempo jam pasis. Antaŭ dek jaroj, multis la fotaĵoj pri io, kiu ŝajnis esti 
granda rozkolora ludopilko kun plurkoloraj bulaj ĉapoj — sed Dadli Dursli 
jam ne estis bebo, kaj nun la fotaĵoj montris grandan, blondan knabon 
rajdantan sur sia unua biciklo, sur karuselo ĉe kermeso, komputilludanta 
kun la patro, dorlotata kaj kisata de la patrino. En la ĉambro mankis ia ajn 
spuro de tio, ke ankaŭ alia knabo loĝas en la domo. 

Tamen Hari Potter restis tie, tumomente dormante, sed baldaŭ veka. Lia 
onklino Petunjo jam vekiĝis, kaj la unua bruo de la tago estis ŝia kriĉa voĉo. 

“Ellitiĝu! Tuj!” 

Hari surprizite ekvekiĝis. Lia onklino ankoraŭfoje frapis sur la pordo. 

“El!” ŝi kriis. Hari aŭdis ŝin marŝi al la kuirejo, kaj poste la sono de pato 
metata sur kuirilon. Li rule surdorsiĝis kaj provis rememori la ĵusan sonĝon. 
Ĝi ja estis bona. En ĝi estis fluganta motorciklo. Iom stranga por li estis la 
sento, ke la saman sonĝon li antaŭe spertis. 

Lia onklino revenis ekster la pordon. 

“Ĉu vi jam ellitiĝis?” ŝi demandis. 

“Preskaŭ,” diris Hari. 

“Nu, rapidu, mi deziras, ke vi prizorgu la lardon. Kaj nepre ne lasu ĝin 
nigriĝi! Mi deziras, ke ĉio estu perfekta por la naskiĝdatreveno de 
Dadliĉjo.” 

Hari ĝemis. 

“Kion vi diris?” lia onklino kriis tra la pordo. 

“Nenion, nenion...” 

La datreveno de Dadli — kiel li povis forgesi? Hari malrapide ellitiĝis 
kaj komencis serĉi ŝtrumpojn. Li sublite trovis du kaj, demetinte araneon de 
unu el ili, surmetis ilin. Hari bone konis araneojn, ĉar la subŝtupara ŝranko 


plenis je ili, kaj tie li dormis. 

Vestinte sin, li laŭiris la koridoron al la kuirejo. La tablo estis preskaŭ 
kaŝita sub ĉiuj datrevendonacoj por Dadli. Ŝajne Dadli ricevis la novan 
komputilon, kiun li deziris, kaj ankaŭ la duan televidilon kaj konkur- 
biciklon. Kial Dadli deziris konkurbiciklon, tio estis por Hari mistero, ĉar 
Dadli estis dikega kaj malamis ekzercadon — krom, kompreneble, se temis 
pri pugnobatado je iu. Hari estis la preferata boksbalono de Dadli, sed ĉi tiu 
ne povis ofte atingi lin. Hari ne aspektis tiel, sed li povis kuri tre rapide. 

Eble tio rilatis al loĝado en senluma ŝranko, sed Hari ĉiam estis 
malgranda kaj maldika. Li aspektis eĉ pli malgrande kaj maldike ol li vere 
estis, ĉar li povis vesti sin nur en malnovaj vestaĵoj de Dadli, kaj Dadli estis 
pli-malpli kvaroble pli granda ol li. Hari havis maldikan vizaĝon, ostecajn 
genuojn, nigran hararon kaj helverdajn okulojn. Li portis rondajn 
okulvitrojn, kiujn kuntenis amaso da glubendo pro la multaj fojoj, kiam 
Dadli batis al li la nazon. En sia aspekto, sole plaĉis al Hari tre mallarĝa 
cikatro surfrunta, kiu havis la formon de fulmo. Li havis ĝin tiel longe, kiel 
li povis memori, kaj la unua demando, kiun li laŭmemore iam ajn metis al 
sia onklino, estis, kiel li ricevis ĝin. 

“En la aŭtokolizio, kiam mortis viaj gepatroj, 
demandojn.” 

Ne faru demandojn — jen la unua regulo por kvieta vivo ĉe ges-roj 
Dursh. 

Onklo Verno eniris la kuirejon ĝuste kiam Hari turnis la lardon. 

“Kombu vian hararon!” li matensalute ekkriis. 

Eble unu fojon en la semajno, onklo Verno transrigardis sian ĵurnalon 
kaj kriis, ke Hari bezonas hartondon. Hari certe ricevis pli da hartondoj ol 
ĉiuj ceteraj knaboj, kune, en la klaso, sed tio solvis nenion, lia hararo simple 
kreskis tiel — ĉiudirekte. 

Hari estis fritanta ovojn kiam Dadli alvenis kun la patrino en la kuirejon. 
Dadli tre similis onklon Vernon. Li havis larĝan, rozkoloran vizaĝon, 
apenaŭ kolon, etajn akvecajn bluajn okulojn kaj densan blondan hararon, 
kiu glate kuŝis sur lia dika, grasa kapo. Onklino Petunjo ofte diris, ke Dadli 
similas anĝelidon — Hari ofte diris, ke Dadli similas porkon kun peruko. 

Hari metis la telerojn kun ovoj kaj lardo sur la tablon, kio malfacilis, ĉar 
mankis spaco. Dume, Dadli nombris siajn donacojn. Li malkontentiĝis. 

“Tridek ses,” li diris, rigardante la gepatrojn. “Du malpli ol pasintjare.” 

“Kara, vi ne nombris la donacon de onjo Marĝa, vidu, jen ĝi sub tiu 
granda de Panjo kaj Paĉjo.” 

“Bone, tridek sep,” diris Dadli, ruĝiĝante ĉe la vizaĝo. Hari, kiu povis 
antaŭvidi dadlian koleregon, komencis kiel eble plej rapide vori sian lardon, 


„” 


ŝi diris. “Kaj ne faru 


timante ke Dadli renversos la tablon. 

Ankaŭ onklino Petunjo evidente flaris danĝeron, ĉar ŝi rapide diris, “Kaj 
ni aĉetos por vi ankoraŭ du donacojn dum ni ekskursos hodiaŭ. Ĉu bone, 
karulĉjo? Ankoraŭ du donacojn. Ĉu en ordo?” 

Dadli momente pensis. Por li, tio ŝajnis esti taskego. Li finfine diris, 
malrapide, “Do mi havos tridek... tridek...” 

“Tridek naŭ, dolĉjo,” diris onklino Petunjo. 

“Nu.” Dadli peze eksidis kaj kaptis la plej proksiman pakaĵon. “Do, en 
ordo.” 

Onklo Verno ridklukis. 

“La etulo volas ricevi ĝustan valoron, same kiel la patro. Bona knabo, 
Dadli!” Li taŭzis al Dadli la hararon. 

Tiumomente la telefono sonis, kaj onklino Petunjo iris por respondi ĝin; 
Hari kaj onklo Verno restis por rigardi dum Dadli malvolvis la 
konkurbiciklon, kameraon, telekondukatan aviadileton, dek ses novajn 
komputilludojn kaj vidbendan registrilon. Li estis deŝiranta la paperon de 
ora brakhorloĝo kiam onklino Petunjo revenis de la telefono, laŭaspekte kaj 
kolera kaj ĉagrenita. 

“Malbona novaĵo, Verno,” ŝi diris. “Sinjorino Fig rompis al si la kruron. 
Ŝi ne povas akcepti lin.” Ŝi kapindikis al Hari. 

La buŝo de Dadli gapis pro hororo, sed la koro de Hari tuj ekĝojis. Ĉiun 
jaron je la datreveno de Dadli, liaj gepatroj ekskursis kun li kaj unu amiko 
dum la tago, al aventurludejoj, burgeromanĝejoj aŭ la kinejo. Ĉiun jaron oni 
postlasis Hari kun s-ino Fig, freneza maljunulino kiu loĝis du stratojn for. 
Tio malplaĉegis al Hari. La tuta domo odoris kiel brasikoj, kaj s-ino Fig igis 
lin rigardi fotaĵojn de ĉiuj katoj, kiujn ŝi estis iam ajn havinta. 

“Kion fari, do?” diris onklino Petunjo, kolere rigardante Hari kvazaŭ li 
estus planinta tion. Hari sciis, ke li devus kompati al s-ino Fig la 
krurorompon, sed tio ne facilis kiam li pensis, ke pasus ankoraŭ unu jaro 
antaŭ ol li devus refoje rigardi Tiblidon, Neĝan, s-ron Piedetoj kaj Tufan. 

“Ni povus telefoni al Marĝa,” sugestis onklo Verno. 

“Ne estu stulta, Verno, ŝi malamas la knabon.” 

Ges-roj Dursli ofte parolis tiel pri Hari, kvazaŭ li ne estus tie — aŭ, 
prefere, kvazaŭ li estus io aĉa, kio ne povus kompreni ilin, ekzemple 
limako. 

“Ĉu via amikino — kia la nomo — Ivana?” 

“Ferias en Majorko,” knalis onklino Petunjo. 

“Vi povus simple lasi min ĉi tie,” Hari espereme proponis. (Se jes, li 
povus ĉifoje spekti televidon laŭ sia plaĉo, kaj eble eĉ ekprovi la komputilo 
de Dadli.) 


Onklino Petunjo aspektis kvazaŭ ŝi estus ĵus glutinta citronon. “Kaj 
reveni por trovi la domon detruitan?” ŝi graŭlis. 

“Mi ne eksplodigos la domon,” diris Hari, sed ili ne aŭskultis. 

“Mi supozas, ke ni povus venigi lin al la zoo,” malrapide diris onklino 
Petunjo, “...kaj lasi lin en la aŭto...” 

“Tiu aŭto estas nova, ne lasu lin sidi sole en ĝi...” 

Dadli komencis laŭte plori. Fakte, li vere ne ploris — jaroj pasis post 
kiam li lastfoje vere ploris — sed li sciis, ke se li tordos la vizaĝon kaj 
hurlos, lia patrino donos al li kion ajn li deziras. 

“Daĉjo Dadliĉjo, ne ploru, Panjo ne permesos, ke li ruinigu vian 
specialan tagon!” ŝi ekkriis, brakumante lin. 

“Mi ... ne ... volas ... ke ... li ... v-v-venu!” Dadli hurlis inter 
pretekstaj singultegoj. “Li ĉiam ruinigas ĉ-ĉion!” Li ĵetis al Hari figrimacon 
tra la spaco inter la brakoj de la patrino. 

Ĝuste tiam sonoris ĉe la pordo — “Ho, Bona Dio, jen ili!” malkviete 
diris onklino Petunjo — kaj post momento aperis Pirs Polkis, plej kara 
amiko de Dadli, kun sia patrino. Pirs estis malgrasa knabo kun rateca 
vizaĝo. Kutime estis li, kiu tenas la brakojn de homoj malantaŭ la dorso 
dum Dadli batadis ilin. Dadli tuj ĉesis preteksti ploradon. 

Post duona horo, Hari, apenaŭ povante kredi je sia bona ŝanco, sidis en 
la malantaŭo de la aŭto de ges-roj Dursli kun Pirs kaj Dadli, la unuan fojon 
en la vivo survoje al la zoo. La geonkloj ne povis elpensi alian rimedon por 
forigi lin, sed antaŭ ol ili forveturis, onklo Verno kondukis Hari flanken. 

“Mi avertas vin,” li diris, puŝante sian grandan purpuran vizaĝon al tiu 
de Hari, “mi ja avertas vin, knabo — strangaĵon, ian ajn — kaj vi restos en 
tiu ŝranko ĝis la Kristnasko.” 

“Mi faros nenion,” diris Hari, “honeste dirite...” Sed onklo Verno ne 
kredis tion. Neniu kredis tion, iam ajn. 

La problemo estis, ke strangaĵoj ofte okazis apud Hari, kaj ne utilis diri 
al la ges-roj Dursli, ke pri tio li ne kulpis. 

Unu fojon, onklino Petunjo, malkontenta pri tio, ke Hari revenadis de la 
barbisto aspektante kvazaŭ li tute ne vizitis tiun, prenis hejman tondilon kaj 
tondis lian hararon tiel mallonga, ke li estis preskaŭ senhara escepte de 
franĝo, kiun ŝi lasis “por kaŝi tiun aĉan cikatron”. Dadli ĝisnaŭze priridis je 
Hari, kiu pasigis sendorman nokton pro pensado pri la lernejo morgaŭ, kie 
oni jam priridis lin pro liaj sakecaj vestaĵoj kaj bendgluitaj okulvitroj. La 
postan matenon, tamen, li ellitiĝis kaj trovis sian hararon precize tia, kia ĝi 
estis antaŭ ol onklino Petunjo fortondis ĝin. Oni enŝrankigis lin dum tuta 
semajno pro tio, kvankam li klopodis klarigi sian nekapablon kompreni, kiel 
ĝi tiel rapide rekreskis. 


Alian fojon, onklino Petunjo provis ŝovi lin en malnovan bluzaĉon de 
Dadli (brunan kun oranĝkoloraj pufoj). Ju pli forte ŝi klopodis tiri ĝin ĉe lia 
kapo, des pli eta ĝi ŝajne fariĝis, ĝis finfine ĝi taŭgis nur por manpupo, sed 
certe ne por Hari. Onklino Petunjo decidis, ke ĝi certe ŝrumpis pro lavado, 
kaj, feliĉige por Hari, oni ne punis lin. 

Aliflanke, li terure suferis pro tio, ke oni trovis lin sur la tegmento de la 
lernejaj kuirejoj. La bando de Dadli estis persekutanta lin, kiel kutime, 
kiam, surprize por Hari same kiel por la ceteraj, jen li eksidis sur la 
kamentubo. Ges-roj Dursli ricevis tre koleran leteron de la lernejestrino, 
informante ilin, ke Hari grimpis sur la lernejaj konstruaĵoj. Sed (kiel li kriis 
al onklo Verno tra la ŝlosita pordo de la ŝranko) li nur provis salti malantaŭ 
la grandajn rubujojn ekster la kuirejaj pordoj. Hari supozis, ke vento kaptis 
lin dum la salto. 

Sed hodiaŭ nenio estis fuŝiĝonta. Eĉ valoris esti ĉe Dadli kaj Pirs por 
povi pasigi la tagon en loko, kiu estis nek lernejo, nek lia ŝranko, nek la 
brasikodora salono de s-ino Fig. 

Onklo Verno veturante plendadis al onklino Petunjo. Plaĉis al li plendi 
pri diversaj aferoj: kolegoj, Hari, la urbkonsilio, Hari, la banko kaj Hari, jen 
nur kelkaj el liaj plejŝatataj plendotemoj. Ĉi-matene, temis pri motorcikloj. 

“,..pretermuĝas kiel frenezuloj, tiuj junaj huliganoj,” li diris, kiam 
motorciklo preterveturis ilin. 

“Mi sonĝis pri motorciklo,” diris Hari, subite rememorante. “Ĝi flugis.” 

Onklo Verno preskaŭ karambolis kontraŭ la antaŭa aŭto. Li turnis sin 
sur la seĝo kaj kriis al Hari, kun vizaĝo simila al giganta lipharhava beto, 
“MOTORCIKLOJ NE FLUGAS!” Dadli kaj Pirs subridaĉis. 

“Mi scias tion,” diris Hari. “Temas nur pri sonĝo.” 

Sed li tuj deziris, ke li estus dirinta nenion. Se ges-roj Dursli malamis 
unu aferon pli ol ke li faru demandojn, tio estis, ke li parolu pri io, kiu 
kondutas malkutime, eĉ se temis pri nura sonĝo aŭ komikso — ili ŝajne 
opiniis, ke li ekhavos danĝerajn ideojn. 

Estis tre suna sabato, kaj la zoo estis plenŝtopita de familioj. Ges-roj 
Dursli aĉetis por Dadli kaj Pirs grandajn ĉokoladajn glaciaĵojn ĉe la enirejo, 
kaj tiam, ĉar la ridetanta sinjorino en la vendaŭto demandis, kion Hari 
deziras, antaŭ ol ili povis forrapidigi lin, ili aĉetis por li malmultekostan 
citronan stangŝorbeton. Kaj ĝi ne estis malbongusta, opiniis Hari, lekante 
ĝin dum ili rigardis gorilon froti sian kapon kaj mirinde simili al Dadli, 
escepte ke ĝi ne estis blonda. 

Hari ĝuis la plej bonan matenon dum longa tempo. Li prudente 
promenis iom aparte de la Durslioj tial, ke Dadli kaj Pirs, kiuj komencis 
enuiĝi pro la bestoj jam je la lunĉohoro, ne rekomencus sian plejŝatatan 


hobion, batadi lin. Ili manĝis en la zoa restoracio, kaj kiam Dadli kolerkriis 
ĉar lia ”Melba Gloro!?!” ne sufiĉe grandis, onklo Verno aĉetis novan por li 
kaj Hari rajtis finmanĝi la unuan. 

Hari poste opiniis, ke li devis scii, ke aferoj estis tro bonaj por povi 
daŭri. 

Post la lunĉo ili iris al la rampulejo. Tie estis malvarmete kaj senlume, 
kun brilaj fenestroj ĉe ĉiuj muroj. Malantaŭ la vitroj, ĉiaj lacertoj kaj 
serpentoj rampis kaj serpentumis sur pecoj de ligno kaj roko. Dadli kaj Pirs 
volis vidi la grandajn, venenajn najojn kaj dikajn, homkaĉigajn pitonojn. 
Dadli rapide trovis la plej grandan serpenton en la ejo. Tiu povus volvi sian 
korpon dufoje ĉirkaŭ la aŭto de onklo Verno kaj kunpremi tion ĝis grandeco 
de rubujeto — sed tiumomente, tia ne estis ĝia humoro. Fakte, ĝi tute 
dormis. 

Dadli staris kun la nazo premata al la vitro, rigardante tiujn glimajn 
brunajn volvojn. 

“Faru, ke ĝi moviĝu,” li ĝemplendis al sia patro. Onklo Verno frapetis 
sur la vitro, sed la serpento tute ne moviĝis. 

“Ankoraŭ,” ordonis Dadli. Onklo Verno frapadis sur la vitro per siaj 
fingroartikoj, sed la serpento daŭre dormis. 

“Ĉi tio estas teda,” ĝemis Dadli. Li trenis sin for. 

Hari movis sin antaŭ la ujon kaj intence rigardis la serpenton. Ne 
surprizus lin se ĝi estus mortinta pro enuo — mankis kunularo, krom se 
temis pri stultuloj, kiuj la tutan tagon fingre tamburadis sur la vitro provante 
perturbi ĝin. Pli malbone eĉ ol havi ŝrankon kiel dormoĉambron, kie la sola 
vizitanto estis onklino Petunjo, kiu marteladis ĉe la pordo por veki lin — 
almenaŭ li rajtis viziti la ceteron de la domo. 

La serpento subite malfermis siajn okulbuletojn. Malrapide, tre 
malrapide, ĝi levis sian kapon ĝis la okuloj estis samnivelaj kun tiuj de Hari. 

Ĝi palpebrumis al li. 

Hari fikse rigardis. Tiam li rapide ĉirkaŭrigardis por vidi, ĉu iu spektas. 
Ne. Li returnis la rigardon al la serpento, kaj ankaŭ li palpebrumis. 

La serpento gestis kape al onklo Verno kaj Dadli, kaj tiam levis siajn 
okulojn al la plafono. Ĝi ĵetis al Hari rigardon, kiu tute evidente volis diri: 
“Tio ĉiam okazas ĉi tie.” 

“Jes, mi scias,” Hari murmuris tra la vitro, tamen ne certante, ke la 
serpento povas aŭdi. “Certe tio ĝenas.” 

La serpento vigle kapjesis. 

“Do, de kie vi venas?” demandis Hari. 

La serpento uzis sian voston por indiki etan ŝildon apud la vitro. Hari 
rigardis ĝin. 


Konstrikta Boao, Brazilo 

“Ĉu estis bele tie?” 

La serpento reindikis la signon, kaj Hari plulegis: Ĉi tiu specimeno 
naskiĝis en la zoo. “Ha, mi komprenas — do, vi neniam vizitis Brazilon'”” 

Ĝuste kiam la serpento kapneis, ambaŭ eksaltis pro surdiga hurlo de 
malantaŭ Hari. “DADLI! S-RO DURSLI! VENU KAJ RIGARDU ĈI TIUN 
SERPENTON! VI TUTE NE KREDOS, KION ĜI FARAS!” 

Dadli kiel eble plej rapide anasmarŝis al ili. 

“Flanken, vi,” li diris, pugnante la ripojn de Hari. Surprizite, Hari forte 
falis al la betona planko. Kio poste okazis, okazis tiel rapide, ke neniu povis 
vidi — unu sekundon, Pirs kaj Dadli apogis sin ĉe la vitro, la postan 
sekundon, ili retrosaltis hurlante pro hororo. 

Hari eksidis kaj singultis; la vitra antaŭo de la konstriktora ujo estis 
simple malaperinta. La serpentego rapide malvolvis sin, serpentumante 
eksteren sur la plankon — homoj tra la tuta rampulejo kriadis kaj komencis 
fuĝi al la elirejoj. 

Kiam la serpento rapide glitis preter li, Hari povis ĵuri, ke mallaŭta, sibla 
voĉo diris, “Kaj ek al Brazilo... Dankon, amigo.13!” 

La rampulejestro suferis pro ŝokiĝo. 

“Sed la vitro,” li ripete diradis, “kie estas la vitro?” 

La zoestro mem faris por onklino Petunjo tason da fortiga, dolĉa teo 
dum li ripetade pardonpetis. Pirs kaj Dadli povis nur sensence babilaĉi. Al 
Hari ŝajnis, ke la serpento faris nenion krom ludeme mordeti apud iliaj 
kalkanoj dum ĝi preteriris, sed, reatinginte la aŭton de onklo Verno, Dadli 
jam rakontis, kiel ĝi preskaŭ demordis lian kruron, dum Pirs ĵuris, ke ĝi 
provis mortkunpremi lin. Sed plej malbone el ĉio, almenaŭ por Hari, estis 
kiam Pirs sufiĉe trankviliĝis por diri, “Hari parolis kun ĝi, ĉu ne, Hari?” 

Onklo Verno atendis ĝis kiam Pirs estis foririnta de la domo antaŭ ol 
turni sin al Hari. Tiel kolera li estis, ke li preskaŭ ne povis paroli. Li 
sukcesis elbuŝigi, “Iru — ŝranko — restu — ne manĝoj,” antaŭ ol li falis sur 
seĝon kaj onklino Petunjo devis kuri por porti al li grandan porcion da 
brando. 

Longe poste, Hari kuŝis en sia senluma ŝranko, dezirante havi horloĝon. 
Li ne sciias, kioma horo estas, kaj li ne povis certiĝi, ke la Durslioj jam 
dormas. Ĝis tiam, li ne povis riski ŝteliri al la kuirejo por iom da manĝaĵo. 

Preskaŭ dek jarojn li loĝis ĉe ges-roj Dursli, dek mizerajn jarojn, tiel 
longe, kiel li povis memori, jam de kiam li estis bebo kaj liaj gepatroj mortis 
pro tiu aŭtokolizio. Li ne povis rememori esti en la aŭto kiam liaj gepatroj 
mortis. Foje, kiam li streĉis sian memoron dum longaj horoj en la ŝranko, li 
elvokis strangan vizion: blindigan fulmon da verda lumo kaj brulan doloron 


sur la frunto. Tio, li supozis, estis la kolizio, kvankam li ne povis imagi, de 
kie venis tiu verda lumo. Li tute ne povis memori siajn gepatrojn. Liaj 
geonkloj neniam parolis pri ili, kaj estis kompreneble malpermesite al li 
demandi pri ili. En la domo estis neniu fotaĵo de ili. 

Kiam li estis pli juna, Hari revis kaj sonĝis pri iu nekonata parenco, kiu 
venos por forkonduki lin, sed tio neniam okazis; la Durslioj estis lia sola 
familio. Sed foje li kredis (aŭ eble esperis), ke fremduloj sur la strato ŝajne 
konas lin. Fremduloj cetere tre fremdaj. Etulo sub violkolora cilindra ĉapelo 
unu fojon riverencis antaŭ li dum li butikumis kun onklino Petunjo kaj 
Dadli. Kolere demandinte je Hari ĉu li konas la ulon, onklino Petunjo pelis 
ilin el la butiko, aĉetinte nenion. Frenezaspekta maljunulino, vestita tute en 
verdaĵoj, unu fojon gaje salutis lin en aŭtobuso. Kalvulo en tre longa 
purpura frako antaŭ kelkaj tagoj efektive premis lian manon sur la strato kaj 
poste senvorte formarŝis. Pri tiuj homoj plej strange estis, ke ili ŝajne 
malaperis tuj kiam Hari provis vidi ilin pli bone. 

Ĉe la lernejo, Hari havis neniun amikon. Ĉiu sciis, ke la bando de Dadli 
malamegis tiun strangan Hari Potter en liaj sakecaj malnovaj vestaĵoj kaj 
rompitaj okulvitroj, kaj neniu volis disputi kontraŭ la bando de Dadli. 


Ĉapitro tri 
La Leteroj de Neniu 


La eskapo de la brazila konstriktoro gajnis por Hari lian plej longdaŭran 
punon. Kiam oni finfine permesis, ke li venu el la ŝranko, jam komenciĝis la 
someraj ferioj, kaj Dadli jam estis rompinta sian novan kameraon, kraŝinta 
sian aviadileton, kaj, la unuan fojon sur la konkurbiciklo, faliginta maljunan 
sinjorinon Fig dum ŝi transiris Ligustran Vojon sur siaj lambastonoj. 

Hari ĝojis, ke la lernejo jam finiĝis, sed ne eblis eskapi de la bando de 
Dadli, kiuj ĉiutage vizitis la domon. Pirs, Denis, Malkolm kaj Gordon ĉiuj 
estis grandaj kaj stultaj, sed, ĉar Dadli estis el ĉiuj plej granda kaj plej stulta, 
li estris. La ceteraj tre kontente aliĝis al la plejŝatata sporto de Dadli: Hari- 
ĉasado. 

Tial Hari pasigis kiom eble plej da tempo ekster la domo, vagante kaj 
pensante pri la fino de la ferioj, kie li vidis glimon esperetan. En septembro, 
li komencos en mezlernejo kaj, la unuan fojon en la vivo, li ne estos kun 
Dadi. Dadli havis lokon en la estinta privatliceo de onklo Verno, 
Smeltinzo. Ankaŭ Pirs Polkis estis tie lernonta. Sed Hari estis lernonta en 
Ŝtonbara Mezlernejo, la plej proksima publika lernejo. Dadli opiniis tion tre 
amuza. 

“Oni enŝovas la kapojn de homoj en la fekseĝojn, la unuan tagon ĉe 
Ŝtonbara,” li diris al Hari. “Ĉu vi volas veni al la necesejo por ekzerciĝi?” 

“Dankon, ne,” diris Hari. “La kompatinda pelvo neniam havis en si ion 
tiel aĉan kiel vian kapon — ĝi eble naŭziĝus.” Tiam li forkuris, antaŭ ol 
Dadli povos malĉifri, kion li ĵus diris. 

Unu tagon en julio, onklino Petunjo veturis kun Dadli al Londono por 
aĉeti lian smeltinzan uniformon; ili lasis Hari ĉe s-ino Fig. S-ino Fig ne estis 
tiel malbona kiel antaŭe; evidentiĝis, ke ŝi estis rompinta al si la kruron 
falante pro unu el la katoj, kaj ŝi ne ŝajnis tiel amema al ili, kiel antaŭe. Ŝi 
permesis al Hari spekti televidon kaj donis al li pecon de ĉokolada kuko, 
kies gusto indikis, ke ŝi havis ĝin jam kelkajn jarojn. 

Tiun vesperon, Dadli paradis tra la salono antaŭ la familio en sia nova 
uniformo. Smeltinzanoj portis vinruĝajn frakojn, oranĝkoloran kuloton kaj 
platajn pajloĉapelojn nomatajn “porboatadaj”. Ili ankaŭ portis tuberajn - 
bastonojn, kiujn ili uzadis por batadi sin reciproke dum la instruistoj ne 


atentis. Laŭdire, tio estis bona edukado por la posta vivo. 

Rigardante Dadli en ties nova kuloto, onklo Verno raŭke diris, ke tiu 
estas la plej fiera momento de lia vivo. Onklino Petunjo ekploris, kaj diris, 
ke ŝi ne povas kredi, ke temas pri ŝia Daĉjo Dadliĉjo, li aspektas tiel bele kaj 
mature. Hari ne kuraĝis paroli. Li timis, ke li eble jam rompis al si du ripojn, 
klopodante ne ridegi. 

La postan matenon estis terura odoro en la kuirejo kiam Hari aperis por 
la matenmanĝo. Ĝi ŝajnis veni el granda metala kuvo en la lavabo. Li iris 
por rigardi. La kuvo estis plenplena je ŝajne malpuraj ĉifonoj naĝantaj en 
griza akvo. 

“Kio estas tio?” li demandis al onklino Petunjo. Ŝi kunpremis siajn 
lipojn, kio ĉiam okazis kiam li kuraĝis fari demandon. 

“Via nova lerneja uniformo,” ŝi diris. 

Hari ankoraŭfoje rigardis la ujon. 

“Ho,” li diris, “mi ne komprenis, ke ĝi devos esti tiel malseka.” 

“Ne estu stulta,” koleris onklino Petunjo. “Mi grizigas kelkajn el la 
malnovaĵoj de Dadli por vi. Finita, ĝi similos tiujn de ĉiuj ceteraj. 

Hari serioze pridubis tion, sed opiniis, ke plej bone estas ne kvereli. Li 
eksidis ĉe la tablo kaj provis ne pensi, kiel li aspektos sian unuan tagon ĉe 
Ŝtonbara mezlernejo — kvazaŭ li portus pecetojn de malnova elefanta haŭto, 
verŝajne. 

Dadli kaj onklo Verno envenis, ambaŭ sulkigante siajn nazojn pro la 
odoro de la nova uniformo de Hari. Onklo Verno kiel kutime malfermis sian 
ĵurnalon, kaj Dadli frapegis la tablon per sia smeltinza bastono, kiun li ĉie 
portis. 

Ili aŭdis la klaketon de la leterklapo kaj la falon de leteroj sur la maton. 

“Venigu la poŝtaĵojn, Dadli,” diris onklo Verno de malantaŭ sia ĵurnalo. 

“Igu, ke Hari alportu ilin.” 

“Venigu la poŝtaĵojn, Hari.” 

“Igu, ke Dadli alportu ilin.” 

“Piku lin per via smeltinza bastono, Dadli.” 

Hari evitis la smeltinzan bastonon kaj iris por alporti la poŝtaĵojn. Tri 
aĵoj kuŝis sur la apudporda mato: poŝtkarto de Marĝa, la fratino de onklo 
Verno, kiu feriis sur la Insulo Vajt, bruna koverto kiu similis fakturon, kaj — 
letero por Hari. 

Hari levis ĝin kun fiksrigardo, kaj lia koro sonoris kiel grandega 
kaŭĉuka rubando. Neniu, iam ajn, en lia tuta vivo, skribis al li. Kiu volus? 
Li ne havis amikojn, parencojn — li ne estis ano de la biblioteko, do neniam 
eĉ ricevis malafablajn notojn petantajn redonon de libroj. Tamen, jen letero 
tiel klare direktita, ke ne povis okazi eraro. 


S-ro H. Potter 

Subŝtupara Ŝranko 

4 Ligustra Vojo 

Eta Vinging 

Surio 

La koverto estis dika kaj peza, el flaveca pergameno, kaj la adreso estis 
skribita per smeralde verda inko. Mankis poŝtmarko. 

Renversante la koverton, kun tremanta mano, Hari vidis purpuran 
vaksan sigelon, kiu portis blazonon: leono, aglo, melo kaj serpento, 
ĉirkaŭantaj grandan literon “P”. 

“Rapidu, knabo!” kriis onklo Verno el la kuirejo. “Kion vi faras? Ĉu vi 
kontrolas kontraŭ leterbomboj”?” Li ridis pri la propra ŝerco. 

Hari reiris en la kuirejon, ankoraŭ rigardante sian leteron. Li donis al 
onklo Verno la fakturon kaj la poŝtkarton, sidiĝis, kaj malrapide komencis 
malfermi la flavan koverton. 

Onklo Verno ŝirmalfermis la fakturon, ronkis pro malŝato, kaj turnis la 
poŝtkarton. 

“Marĝa malsanas,” li informis onklinon Petunjo. “Manĝis suspektindan 
bukcenon ...” 

“Paĉjo!” subite eldiris Dadli. “Paĉjo, Hari havas ion!” 

Hari estis malfaldonta la leteron, kiu estis skribita sur la sama dika 
pergameno kiel la koverto, kiam onklo Verno ekkaptis ĝin krude el lia 
mano. 

“Tio estas mia!” diris Hari, provante rekapti ĝin. 

“Kiu leterus al vi?” rikanis onklo Verno, unumane skuante la leteron 
malfermita kaj ĵetante al ĝi rigardeton. Lia vizaĝo transiris de ruĝo ĝis verdo 
pli rapide ol trafiklumilo. Kaj la ŝanĝiĝo ne ĉesis. Post momento, ĝi estis 
grize blanka kiel malnova kaĉo. “P-P-Petunjo!” li anhelis. 

Dadli provis atingi la leteron por legi ĝin, sed onklo Verno levis ĝin 
alten, preter lia atingo. Onklino Petunjo scivoleme prenis ĝin kaj legis la 
unuan linion. Dum momento ŝajnis kvazaŭ ŝi svenos. Ŝi ekkaptis la gorĝon 
kaj faris sufokatan sonon. 

“Verno! Ho, ve — Verno!” 

Ili rigardis sin, ŝajne forgesante, ke Hari kaj Dadli ankoraŭ estas en la 
ĉambro. Ne plaĉis al Dadli ne esti atentata. Li vertfrapis sian patron per sia 
smeltinza bastono. 

“Mi volas legi tiun leteron,” li laŭtis. 

“Mi volas legi ĝin,” kolerege diris Hari, “ĉar ĝi estas mia.” 

“Ambaŭ el vi, for,” grakis onklo Verno, reŝtopante la leteron en ĝian 
koverton. 


Hari ne moviĝis. 

“MI VOLAS HAVI MIAN LETERON!” li kriegis. 

“Mi volas vidi ĝin!” postulis Dadh. 

“EL!” muĝis onklo Verno, kaj li kaptis kaj Hari kaj Dadli ĉe la nukoj kaj 
ĵetis ilin en la koridoron, plaŭdfermante la kuirejan pordon post ili. Hari kaj 
Dadli tuj furioze sed silente luktis pri tio, kiu aŭskultos ĉe la serurtruo; 
Dadli venkis, do Hari, kun la okulvitroj pendantaj ĉe unu orelo, sterniĝis sur 
la ventro por aŭskulti ĉe la fendo inter pordo kaj planko. 

“Verno,” onklino Petunjo tremvoĉe diris, “rigardu la adreson — kiel ili 
povas scii, kie li dormas? Ĉu vi supozas, ke ili gvatas la domon?” 

“Gvatas — spionas — eble sekvas nin,” frenezeme murmuris onklo Verno. 

“Sed kion ni faru, Verno? Ĉu ni respondu? Diru al ili, ke ni ne deziras 


[TI 


Hari povis vidi la brilajn nigrajn ŝuojn de onklo Verno paŝi iren-reen laŭ 
la kuirejo. 

“Ne,” li finfine diris. “Ne, ni ignoru ĝin. Se ili ne ricevos respondon... 
Jes, nepre bone... ni faru nenion...” 

“Sed —“ 

“Mi rifuzas allasi iun tian en la domo, Petunjo! Ĉu ni ne ĵuris, 
akceptante prizorgi lin, ke ni fortretu tiun danĝeran sensencaĵon?” 


xkk 


Tiun vesperon, reveninte de la laboro, onklo Verno faris ion, kiun li 
neniam antaŭe faris; li vizitis Hari en ties ŝranko. 

“Kie estas mia letero?” diris Hari, tuj kiam onklo Verno ŝovis sin tra la 
pordo. “Kiu skribas al mi?” 

“Neniu. Ĝi estis erare direktita al vi,” tuj diris onklo Verno. “Mi bruligis 
ĝin. 

“Ne estis eraro,” kolere diris Hari. “La direkcio enhavis mian ŝrankon.” 

“SILENTU!” kriis onklo Verno, kaj du araneoj falis de la plafono. Li 
kelkfoje anhelegis, poste trudis rideton, tre dolorigaspektan, al sia mieno. 

“Nu — jes, Hari — nu, pri ĉi tiu ŝranko. Via onklino kaj mi iom pensis... 
vi jam fariĝas iomete granda por ĝi... ni opinias, ke estos bone, ke vi 
translokiĝu en la duan ĉambron de Dadli.” 

“Kial?” demandis Hari. 

“Ne demandu!” rekoleris lia onklo. “Portu ĉi tiujn aĵojn supren, tuj.” 

La domo de ges-roj Dursli havis kvar dormoĉambrojn: unu por onklo 
Verno kaj onklino Petunjo, unu por vizitantoj (kutime Marĝa, la fratino de 
onklo Verno), unu kie dormis Dadli, kaj unu kie Dadli konservis la ludilojn 
kaj aliajn aĵojn, kiuj trois por lia unua dormoĉambro. Nur unu ekskurso 


suprenira necesis por ke Hari translokigu ĉiujn siajn posedaĵojn de la ŝranko 
al tiu ĉambro. Li sidiĝis sur la lito kaj ĉirkaŭrigardis. Preskaŭ ĉio tie estis 
rompita. La monataĝa kamerao kuŝis sur malgranda, motorizita tanko, kiun 
Dadli iam estis veturiginta sur najbaran hundon; en angulo estis la plejunua 
televidilo de Dadli, tra kiu li estis ŝovinta la piedon kiam oni ĉesigis lian 
plejŝatatan programeron; jen granda birdokaĝo, kiu iam enhavis papagon, 
kiun Dadli interŝanĝis ĉe la lernejo kontraŭ aerpafilo, kiu siavice nun sidis 
sur breto kun tordita paftubo sur kiu Dadli iam eksidis. Aliaj bretoj plenis je 
libroj. Tiuj estis la solaj aĵoj en la ĉambro, kiuj aspektis netuŝite. 

De malsupre venis la sono de Dadli, kiu hurlis al sia patrino: “Mi ne 
deziras lin tie ... mi bezonas tiun ĉambron ... forigu lin ...” 

Hari ĝemis kaj etendis sin sur la lito. Hieraŭ li estus doninta ion ajn por 
esti ĉi tie. Hodiaŭ li preferus esti denove en sia ŝranko kun tiu letero, ol ĉi 
tie sen ĝi. 

La postan matenon, je matenmanĝo, ĉiu estis kvieta. Dadli estis ŝokita. 
Li estis krieginta, frapinta sian patron per la smeltinza bastono, intence 
vominta, piedbatinta la patrinon kaj ĵetinta sian testudon tra la forceja 
tegmento, kaj li tamen ne rehavis la ĉambron. Hari pensis pri la sama horo 
hieraŭ kaj amare volis, ke li estus malferminta la leteron en la koridoro. 
Onklo Verno kaj onklino Petunjo makabre rigardis sin. 

Kiam la poŝto alvenis, onklo Verno, kiu ŝajne provis bonkonduti al Hari, 
igis, ke Dadli venigu ĝin. Ili aŭdis lin frapi per sia smeltinza bastono la tutan 
vojon laŭ la koridoro. Tiam li kriis, “Jen alia! S-ro H. Potter, La Plej Eta 
Dormoĉambro, 4 Ligustra vojo —“ 

Kun strangolkrio, onklo Verno saltis de la seĝo kaj kuris laŭ la koridoro; 
Hari tuj sekvis. Onklo Verno devis perforti Dadli ĝisplanke por ekhavi la 
leteron, kion malfaciligis tio, ke Hari kaptis onklon Vernon ĉe la kolo de 
malantaŭe. Post minuto de konfuza batalado, dum kiu ĉiu frapiĝadis per la 
smeltinza bastono, onklo Verno rektiĝis, anhelante, kun la letero de Hari 
tenata firme en la mano. 

“Iru al via ŝranko — nu, dormoĉambro,” li anhelis al Hari. “Dadli — iru — 
simple iru.” 

Hari ĉirkaŭmarŝadis en sia nova ĉambro. Iu sciis, ke li translokiĝis el sia 


ke ili reprovos. Kaj ĉifoje li certigos, ke ili ne malsukcesu. Li havis planon. 


ekk 


La riparita vekhorloĝo sonoris je la sesa horo la postan matenon. Hari 
rapide malŝaltis ĝin kaj silente vestis sin. Li nepre ne veku la Dursliojn. Li 
ŝteliris malsupren, ne ŝaltante lumilon. 


Li intencis atendi la poŝtiston ĉe la angulo de Ligustra Vojo kaj preni 
antaŭe la leterojn por numero kvar. Lia koro batadis dum li ŝtelmarŝis tra la 
senluma koridoro al la antaŭa pordo — 

“AAAARG!” 

Hari saltis en la aeron — li tretis sur io granda kaj moleca sur la mato — io 
vivanta! 

Lumiloj klakete ŝaltiĝis supre, kaj je sia hororo Hari eksciis, ke la 
granda moleca io estis la vizaĝo de lia onklo. Onklo Verno estis kuŝanta 
apud la antaŭa pordo en dormosako, evidente por certigi, ke Hari ne faros 
ĝuste tion, kion li provis fari. Li kriegis al Hari dum duona horo, poste 
ordonis al li, ke li iru kaj faru tason da teo. Hari mizere iris piedtrene al la 
kuirejo, kaj kiam li revenis, la poŝto estis jam alveninta, ĝuste al la sino de 
onklo Verno. Hari povis vidi tri leterojn adresitajn per verda inko. 

“Mi volas —“ li komencis, sed onklo Verno estis jam dispeciganta la 
leterojn defie antaŭ li. 

Tiun tagon onklo Verno ne iris al la laborejo. Li restis hejme kaj 
najlfermis la letertruon. 

“Jen,” li klarigis al onklino Petunjo tra buŝo da najloj, “se ili ne povos 
liveri ilin, ili rezignos.” 

“Mi ne certas, ke tio sukcesos, Verno.” 

“Ho, la mensoj de tiuj homoj funkcias nekutime, Petunjo, ili ne similas 
vin kaj min,” diris onklo Verno, provante bati najlon per peco de la frukta 
kuko, kiun onklino Petunjo ĵus portis al li. 


xar 


Je vendredo, precize dek du leteroj alvenis por Hari. Ĉar ili ne povis 
penetri la leterkeston, ili ŝoviĝis sub la pordon, enfendiĝis ĉirkaŭ la randojn, 
kaj kelkaj eĉ puŝiĝis tra la fenestreton en la teretaĝa necesejo. 

Ree onklo Verno restis hejme. Bruliginte ĉiujn leterojn, li elprenis 
martelon kaj najlojn kaj ŝtopis la fendojn ĉirkaŭ la antaŭa kaj malantaŭa 
pordoj tiel, ke neniu povis eliri. Li laborante zumis “Paŝetu en Tulipoj”[41, 
kaj timeme saltis je bruetoj. 


xar 


Je sabato, aferoj komencis troi. Dudek kvar leteroj al Hari sukcesis 
penetri la domon, rulitaj kaj kaŝitaj unuope en la du dekduoj da ovoj, kiujn 
la tre konfuzita laktisto liveris al onklino Petunjo tra la salona fenestro. Dum 
onklo Verno kolerege telefonis al la Poŝta Servo kaj la laktejo, provante 
trovi iun kiu meritas plendojn, onklino Petunjo diserigis la leterojn en sia 
likvigilo. 


“Kiu en la mondo volas tiom paroli al vi?” Dadli mirigite demandis al 
Hari. 


xkk 


Je la dimanĉa mateno, onklo Verno sidiĝis ĉe la manĝotablo, aspektante 
lace kaj iomete malsane, sed kontente. 

“Poŝto ne venas dimanĉojn,” li feliĉe rememorigis ilin dum li ŝmiris 
marmaladon sur sia tagĵurnalo, “hodiaŭ neniom da damnindaj leteroj —“ 

lo zumis tra la kuireja kameno dum li parolis kaj akute trafis la 
malantaŭon de lia kapo. Tuj kuglis el la kameno tridek aŭ kvardek leteroj. 
La Durslioj kaŭris, sed Hari saltis en la aeron, provante kapti unu.“ 

“El! EL!” 

Onklo Verno kaptis Hari ĉe la talio kaj ĵetis lin en la koridoron. Kiam 
onklino Petunjo kaj Dadli elkuris kun la brakoj ŝirmantaj la vizaĝojn, onklo 
Verno frapfermegis la pordon. Li povis aŭdi la leterojn, ankoraŭ fluantajn 
en la ĉambron, resaltantajn de la muroj kaj planko. 

“Nu, jen la fino,” diris onklo Verno, provante trankvile paroli sed 
samtempe eltirante grandajn tufojn el la liphararo. “Revenu post ne pli ol 
kvin minutoj, pretaj por foriri. Ni foriros. Paku kelkajn vestaĵojn. Ne 
disputu!” 

Li aspektis tiel danĝere, pro manko de duono de la liphararo, ke neniu 
kuraĝis disputi. Post dek minutoj ili deŝiris la najlitajn pordojn kaj estis en 
la aŭto, forrapidante al la aŭtoŝoseo. Dadli snufadis en la malantaŭa seĝo; 
lia patro estis batinta lin ĉe la kapo pro prokrastado dum li provis paki siajn 
televidilon, vidbendilon kaj komputilon en sia sportvalizeto. 

Ili veturis. Kaj pluveturis. Eĉ onklino Petunjo ne kuraĝis demandi, kien 
ili iras. Foje onklo Verno akute turnis ilin kaj veturis kontraŭdirekte dum 
iom da tempo. 

“Eviti ilin ... eviti ilin,” li murmuretis kiam ajn li tion faris. 

La tutan tagon ili ne haltis por manĝi aŭ trinki. Je la noktiĝo Dadli estis 
jam hurlanta. Neniam en la vivo li spertis tagon tiel malbonan. Li malsatis, 
li maltrafis kvin vidindajn televidprogramerojn, kaj neniam li pasigis tiom 
da tempo sen detrui aliplanedanon en la komputilo. 

Onklo Verno finfine haltis ekster malgaja hotelo en antaŭurbo de 
metropolo. Dadli kaj Hari dividis ĉambron kun du litoj kaj humidaj, mucidaj 
kovriloj. Dadli ronkadis, sed Hari restis maldormanta, sidante sur la 
fenestrobreto, rigardante malsupren al la lumoj de preterirantaj aŭtoj kaj 
scivolante ... 


Por la postataga matenmanĝo ili manĝis maizflokojn kaj malvarmajn 
elladigitajn tomatojn sur rostita pano. Ili ĵus finis kiam la hotelestrino venis 
al ilia tablo. 

“Pardonon, sed ĉu inter vi estas iu s-ro H. Potter? Mi ”avas pli-malpli 
centon da ĉi tiuj ĉe la komizejo.” 

Ŝi levis leteron tiel, ke ili povu legi la verdinkan adreson: 

S-ro H. Potter 

Ĉambro 17 

Relvida Hotelo 

Koaksvillo 

Hari ekcelis la leteron, sed onklo Verno frapis lian manon flanken. La 
virino vastigis la okulojn. 

“Mi akceptos ilin,” diris onklo Verno, tuj ekstarante kaj sekvante ŝin el 
la manĝosalono. 


xkk 


“Ĉu ne estus pli bone simple iri hejmen, kara?” timeme sugestis onklino 
Petunjo, post horoj, sed Onklo Verno ŝajne ne aŭdis ŝin. Ĝuste kion li serĉis, 
tion neniu el ili sciis. Li veturigis ilin al la mezo de arbaro, elpaŝis, 
ĉirkaŭrigardis, kapneis, reeniris la aŭton kaj, jen, ili reforiris. La samo 
okazis meze de plugita kampo, duonvoje trans pendoponto, kaj supre de 
pluretaĝa aŭtejo. 

“Paĉjo freneziĝis, ĉu ne?” Dadli malsprite demandis al onklino Petunjo, 
malfrue en tiu posttagmezo. Onklo Verno estis haltinta ĉe la marbordo, 
ŝlosinta ilin en la aŭto, kaj malaperinta. 

Ekpluvis. Gutegoj tamburadis sur la supro de la aŭto. Dadli snufaĉis. 

“Estas lundo,” li informis sian patrinon. “La Granda Umberto 
prezentotas ĉivespere. Mi volas resti ie kun televidilo.” 

Lundo. Tio rememorigis Hari pri io. Se ja estas lunde — kaj oni povis 
fidi, ke Dadli scias la semajntagojn, pro la televido — do morgaŭ, mardo, 
estos la dek unua naskiĝdatreveno de Hari. Kompreneble, liaj datrevenoj 
kutime ne estis ĝojigaj — pasintjare, la Durslioj donacis al li jakopendigilon 
kaj du malnovajn ŝtrumpojn de onklo Verno. Tamen, oni ne dekunujariĝas 
ĉiutage. 

Revenis onklo Verno, kaj li ridetadis. Li ankaŭ kunportis longan, 
maldikan pakaĵon, kaj ne respondis al onklino Petunjo kiam ŝi demandis, 
kion li aĉetis. 

“Mi trovis perfektan lokon!” li diris. “Venu! Ĉiu el!” 

Estis malvarmege ekster la aŭto. Onklo Verno fingromontris ion, kiu 
ŝajne estis rokego for en la maro. Alkroĉiĝis sur la roko la plej eble mizera 


kabanaĉeto. Nepre ne troviĝis televidilo tie. 

“Ŝtormprognozo por la nokto!” diris onklo Verno, gaje kunfrapante 
siajn manojn. “Kaj tiu sinjoro afable konsentis prunti al ni sian boaton!” 

Maljuna sendentulo vage venis al ili, indikante al ili, kun grimaco iom 
malafabla, malnovan remboaton, kiu balanciĝis sur la fergriza akvo sub ili. 

“Mi jam aĉetis provizojn,” diris onklo Verno, “do ĉiu enboatiĝu!” 

Estis frostige en la boato. Glacieca marŝprucaĵo kaj pluvo rampis laŭ 
iliaj koloj kaj malvarma vento vipis iliajn vizaĝojn. Ŝajne post horoj ili 
atingis la rokon, kie onklo Verno, glate glitante, kondukis ilin al la kaduka 
domo. 

La interno estis aĉa; ĝi forte odoris je fuko, la vento fajfis tra truoj en la 
lignaj muroj, kaj la kameno estis malseka kaj malplena. Estis nur du 
ĉambroj. 

La provizoj de onklo Verno estis kvar bananoj kaj po unu paketo da 
terpomfritoj. Li provis krei fajron, sed la malplenaj frito-paketoj nur fumis 
kaj ŝrumpis. 

“Ni povus nun utiligi kelkajn el tiuj leteroj, ĉu ne?” li gaje diris. 

Li estis en bonega humoro. Li evidente pensis, ke tute neniu povos 
atingi ilin ĉi tie en tempesto por liveri poŝtaĵojn. Hari private konsentis, sed 
la penso tute ne feliĉigis lin. 

Je noktiĝo, la promesita ŝtormo kreskis ĉirkaŭ ili. Ŝprucaĵoj de la altaj 
ondoj aspergis la murojn de la kabano, kaj feroca vento skuis la 
malpuregajn fenestrojn. Onklino Petunjo trovis kelkajn ŝimajn kovraĵojn en 
la dua ĉambro kaj faris liton por Dadli sur la tine-mordita kanapo. Ŝi kaj 
onklo Verno foriris al la malebena lito en la apuda ĉambro kaj lasis al Hari 
trovi la plej molan lokon sur la planko kaj ekkuŝi sub la plej maldika, tre 
ĉifoneca kovraĵo. 

La tempesto pli kaj pli furioziĝis dum la nokto pasis. Hari ne povis 
dormi. Li tremis pro malvarmo kaj turniĝadis, provante komfortiĝi; la 
ventro grumblis pro malsato. La ronkojn de Dadli dronigis la tondroj, kiuj 
komenciĝis ĝuste antaŭ la noktomezo. La luma vizaĝo sur la brakhorloĝo de 
Dadli, kiu pendis de la kanapo sur ties grasa pojno, informis al Hari, ke post 
dek minutoj li iĝos dekunujara. Li kuŝis kaj rigardis sian datrevenon tiktake 
pliproksimiĝi, scivolante, ĉu la Durslioj entute rememoros, scivolante, kie 
nun estas la leterverkanto. 

Restis kvin minutoj. Hari aŭdis ion knari ekstere. Li esperis, ke la 
tegmento ne enfalos, kvankam se ĝi farus tion, eble estus pli varme al li. 
Restis kvar minutoj. Eble la domo ĉe Ligustra Vojo estos tiel plenŝtopita de 
leteroj je ilia reveno, ke li iel povos ŝteli unu el ili. 

Restis tri minutoj. Ĉu tiu plaŭdado sur la roko estis la maro? Kaj (restis 


du minutoj) kio estis tiu stranga maĉa sono? Ĉu la roko disfalas en la 
maron? 

Restis unu minuto, kaj li fariĝos dekunujara. Tridek sekundoj ... dudek 
... dek — naŭ — eble li vekos Dadli, nur por ĝeni lin — tri — du — unu 

PUM! 

La tuta kabaneto ektremis, kaj Hari eksidis, rigardante la pordon. Iu 
ekstere estis frapanta sur ĝi. 


Ĉapitro kvar 


La Gardisto de l Ŝlosiloj 


PUM. Ili refoje frapegis. Dadli vekiĝis. 

“Kie estas la kanono?” li stulte diris. 

Knalis malantaŭ ili kaj onklo Verno glitis en la ĉambron. Troviĝis en 
siaj manoj pafilo — nun ili sciis, kio estis en tiu longa, maldika pakaĵo, kiun 
li kunportis. 

“Kiu estas?” li kriis. “Jen averto — mi estas armita!” 

Paŭzis. Tiam — 

KRAŜI! 

La pordo batiĝis per tia fortego, ke ĝi entute leviĝis de la ĉarniroj kaj 
kun surdiga krako falis sterniĝante sur la plankon. 

Giganta homo staris en la pordo. Lian vizaĝon preskaŭ tute kaŝis longa, 
densa hararo kaj sovaĝa, implikita barbo, sed oni povis vidi la okulojn, kiuj 
glimis kiel nigraj skaraboj sub la amaso de hararo. 

La giganto puŝis sin en la kabaneton, kliniĝante por ke lia kapo nur 
tuŝetu la plafonon. Li klinis sin, levis la pordon, kaj facile remetis ĝin en 
sian kadron. Iom mallaŭtiĝis la sono de la ekstera tempesto. Li turnis sin por 
rigardi ilin. 

“ Ĉu vi bonvoles fari por ni tason d” teo? La vojaĝ” n'est's facila...” 

Li paŝegis al la kanapo, kie Dadli sidis, rigida pro timego. “Cedu 
flank”n, vi granda bul”,” diris la fremdulo. 

Dadli blekis kaj kuris por kaŝi sin malantaŭ sia patrino, kiu kaŭris, 
terurite, malantaŭ onklo Verno. 

“Kaj jen ” Ari!” diris la giganto. 

Hari rigardis tiun ferocan, sovaĝan, ombran vizaĝon kaj vidis, ke la 
skarabo-okuloj ridetis. 

“M' lastfoje vid”s vin kiam v” est”s nura beb”,” diris la giganto. “Vi 
multe s”miles vi”n paĉjon, sed vi ”aves l” okulojn de l” panjo.” 

Onklo Verno faris strangan raspan sonon. 

“Foriru tuj, sinjoro!” li diris. “Vi invadis nian domon!” 

“A, ĉit, Dursli, vi granda sekpruno,” diris la giganto. Li etendis siajn 
manojn trans la dorson de la kanapo, kaptis la pafilon de onklo Verno, 
nodigis ĝin facile kvazaŭ ĝi estus kaŭĉuka, kaj ĵetis ĝin al angulo de la 


ĉambro. 

Onklo Verno faris alian strangan sonon, similan al muso surtretata. 

“Cetere — ” Ari,” diris la giganto, turnante la dorson al la Durslioj, “al vi 
tre f liĉan datr'venon. Mi ”aves jon por vi ĉi tie — eble mi sursid”s ĝin, iam, 
sed ĝi tam'n bongustes.” 

El interna poŝo de sia nigra mantelo li prenis iomete premitan skatolon. 
Hari per tremantaj fingroj malfermis ĝin. En ĝi troviĝas granda, glueca 
ĉokolada kuko kun Feliĉan Datrevenon Hari skribita sur ĝi per verda 
glazuro. 

Hari turnis la okulojn supren al la giganto. Li volis diri dankon, sed la 
vorto perdiĝis survoje al la buŝo, kaj li anstataŭe elbuŝigis, “Kiu vi estas?” 

La giganto ridklukis. 

“Verdir”, m' ne pr'zent”s min. Rubeo 'Agrid, Gardisto de l” Ŝlosiloj kaj 
Bieno ĉe Porkalo.” 

Li etendis grandegan manon kaj premis la tutan brakon de Hari. “Ĉu 
teon, do?” li diris, kunfrotante la manojn. “M” ne r”fuzus jon pli fortikan, se 
vi ”aves ĝin, sciu.” 

Liaj okuloj trovis la malplenan fajrejon kun la ŝrumpintaj fritaĵo- 
paketoj, kaj li ekronkis. Li klinis sin al la kameno; ili ne povis vidi, kion li 
faras, sed kiam li retiriĝis post sekundo, tie estis tondra fajrego. Ĝi plenigis 
la tutan malsekan kabaneton per flagranta lumo, kaj Hari sentis la varmecon 
lavi lin kvazaŭ li estus trempiĝanta en varma bano. 

La giganto residiĝis sur la kanapo, kiu kurbiĝis sub lia pezo, kaj 
komencis elpoŝigi el sia mantelo diversajn aĵojn: kupran kaldroneton, 
senforman pakaĵon kun kolbasoj, rostostangon, teujon, kelkajn breĉetitajn 
kruĉojn, kaj botelon kun ia sukcenkolora likvaĵo, el kiu li prenis gluton 
antaŭ ol li komencis fari teon. La kabaneto baldaŭ pleniĝis je la sono kaj 
aromo de siblantaj kolbasoj. Neniu parolis dum la giganto laboris, sed kiam 
li deglitigis la ses unuajn grasajn, sukajn, iomete bruligitajn kolbasojn de la 
stango, Dadli iomete moviĝis. Onklo Verno akre diris, “Ne tuŝu ion ajn, 
kion li donos al vi, Dadli.” 

La giganto sinistre ridklukis. 

“Via granda filpudingo ne b'zones plian grasigon, Dursli, ne ĉagr'niĝu.” 

Li transdonis la kolbasojn al Hari, kiu tiom malsatis, ke li neniam antaŭe 
gustis ion ajn tiel mirindan, sed li ankoraŭ ne povis demovi sian rigardon de 
la giganto. Finfine, ĉar neniu ŝajne pretis klarigi ion ajn, li diris, “Mi 
bedaŭras, sed mi ankoraŭ ne vere scias, kiu vi estas.” 

La giganto englutis teon kaj viŝis la buŝon per la mandorso. 

“Nomu min ”Agrid,” li diris, “tion fares ĉiu. Kaj, ki?l mi dir”s al vi, m” 
estes la Gardisto de l” Ŝlosiloj ĉe Porkalo — vi kompreneble scies ĉion pri 


Porkalo.” 

“Nu — ne,” diris Hari. 

Hagrid konsterniĝis. 

“Mi pardonpetas,” diris Hari. 

“Vi pard'npetes?” koleris Hagrid, turnante sin por fiksi sian rigardon al 
la Durslioj, kiuj emis retiriĝi en la ombrojn. “Ili devus pard”npeti! Mi sci's, 
ke vi ne ricev”s viajn leterojn, sed m” neniam s'poz's, ke vi eĉ ne scius pri 
Porkalo, je ĉielo! Ĉu vi neniam scivol's, kie viaj gepatroj lern's ĝin?” 

“Kion?” demandis Hari. 

“KION?” tondris Hagrid. “Unu momenton!” 

Li ekstaris. Pro sia kolero li ŝajnis plenigi la tutan kabaneton. La 
Durslioj timante kaŭris apud la muro. 

“Ĉu vi voles diri al mi,” li graŭlis al la Durslioj, “ke ĉi tiu knabo — ĉi 
knabo! — scies nenion pri — pri IO AJN?” 

Hari opiniis tion troigo. Li ja iris al lernejo, kaj liaj notoj estis bonaj. 

“Mi scias kelkajn aferojn,” li diris. “Mi povas, nu, fari matematikon kaj 
tiaĵojn.” 

Sed Hagrid nur gestis kaj diris, “Pri nia mondo, mi d”mandes. Via 
mondo. Mia mondo. La mondo de viaj g'patroj.” 

“Kiu mondo?” 

Hagrid aspektis kvazaŭ li estis eksplodonta. 

“DURSLI!” li muĝis. 

Onklo Verno, tre pala, flustris ion, kies sono estis “Mmlmml.” Hagrid 
malkviete rigardis al Hari. “Sed vi certe scies pri viaj g”paĉjoj,” li diris. “Ili 
ja estes famaj. Vi estes fama.” 

“Ĉu? Miaj — miaj gepatroj ne estis famaj, ĉu?” 

“V” ne scies ... V” ne scies ...” Hagrid fingrokombis al si la hararon, 
fiksante al Hari konfuzitan rigardon. “V” ne scies, kio vi estes?” li finfine 
diris. 

Onklo Verno subite regajnis sian voĉon. 

“Ĉesu!” li komandis. “Tuj ĉesu, sinjoro! Mi malpermesas al vi diri ion 
tian al la knabo!” 

Viro pli kuraĝa ol Verno Dursli perdus tiun kuraĝon je la furioza 
rigardo, kiun Hagrid nun direktis al lh. Kiam Hagrid parolis, ĉiu lia silabo 
tremis pro kolerego. 

“Vi n'niam inform's lin? N”niam dir”s al li, kio estes en la letero, kiun 
Zomburdo las”s por li? M” est”s tie! Mi vid's Zomburdon lasi ĝin, Dursli! 
Kaj vi ka$”s ti'n de li dum tiom da jaroj” 

“Kaŝis kion de mi?” avide diris Hari. 

“ĈESU! MI MALPERMESAS!” panike ekkriis onklo Verno. 


Onklino Petunjo anhelis pro hororo. 

“Nu, f'riru kaj boligu al vi la kapojn, ambaŭ,” diris Hagrid. “ ” Ari — vi 
estes sorĉist”.” 

Silentis en la kabaneto. Aŭdeblis nur la maro kaj la fajfado de la vento. 

“Mi estas kio?” anhelis Hari. 

“Sorĉist”, kompreneble,” diris Hagrid, residiĝante sur la kanapo, kiu 
ĝemis kaj subiris iomete pli, “kaj plaŭdinde elstara vi estos post jom da 
edukado, mi dirus. Kun tiaj gepaĉjoj, ĉu vi povus esti alia? Kaj mi op'nies, 
ke jam la temp” estes, ke vi legu vian leteron.” 

Hari etendis la manon, finfine, por akcepti la flavkoloran koverton, 
smeraldverde direktitan al S-ro H. Potter, La Planko, Kabaneto-sur-Roko, 


La Maro. Li elprenis la leteron kaj legis: 


PORKALA AKADEMIO DE MAGIO KAJ SORĈADO 

Lernejestro: Albus Zomburdo 

(Ordeno de Merlino, Unua Klaso, Granda Sorĉisto, Ĉefa Mago, Supera 
Estro, Internacia Konfederacio de Sorĉistoj) 

Estimata s-ro Potter, 

Estas plezuro por ni povi informi vin, ke vi estas registrita ĉe la Porkala 
Akademio de Magio kaj Sorĉado. Bonvolu trovi, ĉi-kune, liston de ĉiuj 
bezonataj libroj kaj ekipaĵoj. 

La lernperiodo komenciĝos la lan de septembro. Ni atendas vian strigon 
plej malfrue la 31an de julio. 

Sincere salutas vin, 

Minerva MakGongal 

Viclernejestro 


Demandoj knalis en la kapo de Hari kiel artfajraĵoj, kaj li ne povis 
decidi, per kiu komenci la demandadon. Post kelkaj minutoj li ekbalbutis, 
“Kion signifas, ke ili atendas mian strigon?” 

“Galopantaj Gorgonoj, tio rmemoriges min,” diris Hagrid, frapante sian 
frunton sufiĉe forte por faligi tirĉevalon, kaj el alia poŝo en sia mantelo li 
prenis strigon, — veran, vivantan, iom taŭzitan strigon — longan plumon kaj 
rulaĵon de pergameno. Metinte la langon inter la dentoj, li skribaĉis noton, 
kiun Hari povis legi renversitan: 

Kara Prof. Zomburdo, 

Donis al Hari la leteron. Morgaŭ gvidos lin aĉeti aĵojn. Vetero aĉas. 
Esperas ĉio bona ĉe vi. 

Hagrid 

Hagrid rulis la noton kaj donis ĝin al la strigo, kiu prenis ĝin en la beko. 
Li iris al la pordo kaj eĥetis la strigon en la tempeston. Tiam li revenis kaj 
sidiĝis, kvazaŭ tio estis same ordinara kiel paroli telefone. 


Hari ekkonsciis, ke lia buŝo pendas malfermite, kaj rapide refermis ĝin. 

“Pri kio, do?” diris Hagrid, sed tiumomente, onklo Verno, kun vizaĝo 
ankoraŭ cindre griza, sed aspektante tre kolere, eniris la fajrolumon. 

“Li ne iros,” li diris. 

Hagrid gruntis. 

“Mi volus vidi moglon ki'l vin mal'elpi ti'n,” li diris. 

“Kion?” diris Hari, interesite. 

“Moglo,” diris Hagrid. “Tiel ni nomes nemagjulojn ki'l ilin. Kaj vi 
malb”nŝances pro tio, ke vi vives en fam'lio de l” plej moglaj mogloj, kiajn 
mi jam ajn vid's.” 

“Akceptante lin, ni ĵuris, ke ni ĉesigos tiun galimation,” diris onklo 
Verno, “ĵuris, ke ni resanigos lin de tio! Sorĉisto, fi!” 

“Vi sciis?” diris Hari. “Ĉu vi sciis, ke mi estas — estas sorĉisto?” 

“Sciis!” ekkriĉis onklino Petunjo. “Sciis! Kompreneble ni sciis! Kiel vi 
povus ne esti, kiam mia aĉa fratino estis tia, kia ŝi estis? Jes, ŝi ricevis ĝuste 
tian leteron kaj malaperis al tiu — tiu /ernejo — kaj revenis hejmen je ĉiu 
ferio kun poŝoj plenplenaj je ranovoj, kaj transformante tetasojn al ratoj. 
Sole mi vidis, kia ŝi estis — fistranga! Sed por miaj gepatroj, ho ne, estis 
Lilio diris tion kaj Lilio faris ĉi tion, ili tiom fieris havi sorĉistinon en la 
familio!” 

Ŝi ĉesis por profunde enspiri, kaj tiam plu furiozis. Ŝajne ŝi volis diri 
ĉion dum jaroj. 

“Tiam ŝi renkontis tiun Potter ĉe la lernejo kaj ili foriris kaj geedziĝis 
kaj naskis vin, kaj mi kompreneble sciis, ke vi estos same stranga, same — 
same — nenormala — kaj tiam, por tiel diri, ŝi eksplodigis sin kaj ni heredis 
vin!” 

Hari tute paliĝis. Tuj kiam li retrovis sian voĉon li diris, “Eksplodigis 
sin? Vi diris al mi, ke ili mortis pro aŭtokolizio!” 

“AŬTOK” LIZIO!” tondris Hagrid, tiel kolere ekstarante ke la Durslioj 
retiriĝis al sia angulo. “Kiel aŭtok”lizio povus mortigi Lilion kaj Jakobon 
Potter? Kol'rige! Skandale! ”Ari Potter ne scies si'n ”ist'rion, kiam ĉiu 
knab” en nia mondo scies li'n nomon!” 

“Sed kial? Kio okazis?” Hari urĝe demandis. 

La kolero malaperis el la mieno de Hagrid. Li subite aspektis 
maltrankvile. 

“M' neniam atend's ti'n,” li diris per mallaŭta, ĉagrenita voĉo. “M” tute 
ne s'poz's, kiam Zomburd” dir's al mi ke poves esti pr”blemoj atingi vin, 
kiom vi nkoraŭ ne scies. Aĥ, ” Ari, m” ne scies, ĉu m' estes la ĝusta person” 
por rakonti al vi — sed iu deves — v” ne poves iri al Porkal”, ne sciante.” 

Li ĵetis malafablan rigardon al la Durslioj. 


“Nu, plej bone vi sciu tiom, kiom mi poves diri al vi — k”mprenu, m” ne 
poves diri al vi ĉion, partoj restes granda mistero ...” 

Li sidiĝis, rigardis la fajron dum kelkaj sekundoj, kaj tiam diris, “Ĝi 
k”menciĝes, mi s'pozes, ĉe — ĉe persono nomata — sed estes nekr”deble, ke 
v” ne scies li'n nomon, ĉiu en nia mondo scies —“ 

“Kiu?” 

“Nu — ne plaĉes al mi diri la nomon se mi poves eviti tion. Plaĉes al 
n'niu.” 

“Kial ne?” 

“Glutantaj gargojloj, ”Ari, 'omoj ankoraŭ times. Ve, estes malf cile. 
K”mprenu, est's sorĉist”, kiu ... malb”'nig's. Kiom eble plej. Eĉ pli. 
Maks”mume malb”niĝ's. Lia nomo ests...” 

Hagrid glutis, sed elvenis neniuj vortoj. 

“Ĉu vi povus skribi ĝin?” sugestis Hari. 

“Ne — ne poves lit”rumi ĝin. Nu, en ordo — Voldemorto.” Hagrid tremis. 
“Ne igu min r'peti. Nu, tiu — tiu sorĉist”, antaŭ proksimume dudek jaroj, 
k”menc”s serĉi d”sĉiplojn. Kaj trov”s ilin — kelkaj tim's, kelkaj nur d”zir's 
jom d” lia potenc”, ĉar li ja gajn's potencon. Malbona epoko, ” Ari. Ne sci's, 
kiun fidi, ne kuraĝ's amikiĝi kun fremdaj sorĉistoj aŭ sorĉ”stinoj ... Teruraj 
aferoj okaz's. Li kapt”s potencon. K”mpreneble, kelkaj kontraŭstar”s lin — 
kaj li mortig's ilin. Terure. Unu el la solaj r”stantaj s”kuraj lokoj est's 
Porkalo. S”pozes, ke Zomburd” est's la sola, kiun Vi-Scias-Kiu tim's. Ne 
kuraĝg's transpreni la lernejon, almenaŭ ne tiam. 

“Nu, viaj g'paĉjoj est”s tiel bonaj sorĉ”stino kaj sorĉist”, ki?l mi iam 
kon's. Ĉefknabo kaj Ĉefknabino ĉe Porkalo, siatempe! Mi s'pozes, ke l' 
mistero estes, kial Vi-Scias-Kiu n'niam prov”s varbi ilin antaŭe... verŝajne 
sci”s, ke ili est's tro proksimaj al Zomburd” por voli rilati kun la Maval[5! 
Povo. 

“Eble li s”poz's, ke li pov”s persvadi ilin... eble li nur d'zir's forigi ilin. 
Oni scies nur, ke li aper”s en la vilaĝo kie vi loĝ”s, antaŭ dek jaroj je la 
“Alovinolĉ], V” est's nur unujara. Li ven”s al via domo kaj — kaj —“ 

Hagrid subite elprenis tre malpuran, makulitan viŝtukon kaj blovpurigis 
al si la nazon kun bruo simila al nebulkorno. 

“Pardonon,” li diris. “Sed tiel malgaje estes — mi kon”s viajn gepaĉjojn, 
kaj pli bonajn “omojn oni ne pov”s trovi — nu —“ 

“Vi-Scias-Kiu mortig's ilin. Kaj tiam — jen la vera mistero de l” afero — 
li prov”s mortigi ankaŭ vin. Vol's netigi l'aferon, mi s'pozes, aŭ eble tiam 
nur plaĉ”s al li murdi. Sed li ne sukces”»s. Ĉu vi scivol's, ki?l vi r'cev's tiun 
signon sur la frunt”? N” est”s ordinara tranĉo. Tion oni r”ceves je tuŝ” de 
forta, fia malbeno — detru”s viajn g”paĉjojn, eĉ vian “ejmon — sed ĝi ne 


efik's kontraŭ vi, kaj tial vi fames, “Ari. N”niu plu viv”s, post kiam li 
decid”s mortigi ilin, n'niu krom vi, kaj li mortig”s kelkajn el la plej bonajn 
gesorĉistojn de l” epoko — la MakKinojn, la Bonz-ojn, la Pruet-ojn — kaj vi, 
nura bebo, vi postviv”s.” 

lo tre dolora okazis en la menso de Hari. Dum la rakonto de Hagrid 
finiĝis, li revidis la blindigan verdan fulmon, pli klare ol li iam ajn antaŭe 
rememoris ĝin — kaj la unuan fojon en la vivo, li rememoris ion alian — 
altvoĉan, frostan, kruelan ridegon. 

Hagrid malgaje rigardis lin. 

“Mi mem pren's vin el ”'a ruina domo, laŭ l” ordono de Zomburd”. 
Venig's vin al ĉi tiuj uloj...” 

“Rubaĵoj,” diris onklo Verno. Hari eksaltis, li preskaŭ forgesis, ke la 
Durslioj ĉeestas. Onklo Verno ja ŝajne regajnis sian kuraĝon. Li kolere 
rigardis Hagrid, kaj estis pugniginta la manojn. 

“Aŭskultu, knabo,” li graŭlis. “Mi konfesas, ke estas io stranga ĉe Vi, 
supozeble nenio, kion ne forigus bona batpuno — kaj pri viaj gepatroj, nu, 
stranguloj ili estis, oni ne neu tion, kaj miaopinie la mondo estas pli bonstata 
sen ili — petis tion, kion ili ricevis, rilatante kun tiuj sorĉaj homoj — ĝuste 
kion mi atendis, ĉiam sciis, ke ili trafos aĉan finon —“ 

Sed tiumomente Hagrid saltstariĝis de la kanapo kaj eltiris uzdifektan 
rozkoloran ombrelon el sia mantelo. Celante s-ron Dursli per ĝi, glavece, li 
diris, “Mi vin avertes, Dursli — mi vin avertes — unu plian vorton...” 

Minacate per pikado sur la pinto de ombrelo fare de barbohava giganto, 
onklo Verno denove perdis la kuraĝon; li retiriĝis al la muro kaj silentiĝis. 

“Pli bone,” diris Hagrid, profunde anhelante kaj residiĝante sur la 
kanapo, kiu ĉifoje kurbiĝis ĝis la planko. 

Dume, Hari ankoraŭ havis demandojn, milojn da. “Sed kio okazis kun 
Vol — pardonu, Vi-Scias-Kiu?” 

“Bona demando, ”Ari. Malaper”s. Tute malaper”s. Saman nokton, kiam 
li prov”s vin mortigi. Pro ti” vi estes eĉ pli konata. K”mprenu, jen la plej 
granda mistero... li est”s fariĝanta pli kaj pli potenca — kial li iris? 

“Kelkaj dires, ke li mort”s. Miaopinie, fiŝosterko. Ne scies, ĉu li hav”s 
en si sufiĉan 'oman por morti. Kelkaj dires, ke li restes ie, atendante, iel, sed 
tion mi ne kredes. “Omoj kiuj subten”s lin reven”s al ni. Kelkaj reven”»s el iaj 
trancoj. Mi ne s”poz's, ke ili povus fari tion se li estus revenonta. 

“La plimulto el ni s”pozes, ke li estes ie sed perd”s siajn povojn. Est”s 
tro malforta por daŭrigi. Ĉar io ĉe vi finig's lin, ' Ari. Tiun nokton okaz's io, 
kiun li ne anticip”'s — mi ne scies, kio ĝi est's, n'niu scies — sed io ĉe Vi 
malutil”s por li, jes ja.” 

Hagrid rigardis al Hari kun varmeco kaj estimo en la okuloj, sed Hari, 


anstataŭ senti sin feliĉa kaj fiera, tute certis, ke okazas terura eraro. 
Sorĉisto? Li? Kiel li povus esti? La tutan vivon li pasigis batate de Dadli kaj 
subpremate de onklino Petunjo kaj onklo Verno; se vere li estus sorĉisto, 
kial ili ne transformiĝis al veruko-kovritaj bufoj ĉiam, kiam ili provis ŝlosi 
lin en la ŝrankon? Se unu fojon li venkis la plej kapablan sorĉiston de la 
mondo, kial Dadli ĉiam povis uzi lin kiel piedpilkon? 

“Hagrid,” li mallaŭte diris, “mi opinias, ke vi eraris. Verŝajne mi ne 
povos esti sorĉisto.” 

Surprizis lin la ridkluko de Hagrid. 

“Ne sorĉisto, ĉu? N'”niam igis, ke aferoj okazu, kiam vi tim's aŭ 
koler's?” 

Hari rigardis la fajron. Pripensante tion... ĉiu strangaĵo, kiu kolerigis 
lajn geonklojn, okazis kiam li, Hari, estis konsternita aŭ kolera... 
persekutate de la bando de Dadli, li iel trovis sin neatingebla de ili... 
timante viziti la lernejon kun tiu ridinda hartondo, li sukcesis rekreskigi 
ĝin... kaj la lastan fojon, kiam Dadli batis lin, ĉu li ne venĝis sin, eĉ ne 
rimarkante tion? Ĉu li ne liberigis la konstriktan boaon al li? 

Hari ridetante rerigardis al Hagrid, kaj vidis, ke Hagrid tute ĝojbrilas al 
hi. 

“K”mprenes?” diris Hagrid. “Hari Potter ne esti sorĉisto — atendu, v” 
estos tute fama ĉe Porkalo.” 

Sed onklo Verno rifuzis cedi sen batalo. 

“Ĉu mi ne diris al vi, ke li ne iros?” li siblis. “Li iros al Ŝtonbara 
mezlernejo, kaj estos danka pro tio. Mi legis tiujn leterojn kaj li bezonas 
amason da rubaĵoj — sorĉlibroj kaj sorĉvergoj kaj —“ 

“Se li voles iri, granda moglo ki'l vi ne mal'bligos ti'n,” Hagrid graŭlis. 
“Malp'rmesi, ke la filo de Lilio kaj Jakobo Potter lernu ĉe Porkalo! Vi 
fr'nezes. Lia nomo estes reg'strita jam de kiam li naskig's. Li ires al la plej 
bona lernejo de magio kaj sorĉado en la mondo. Sep jarojn tie kaj li ne 
rek”neblos. Li estos finfine kun gejunuloj samspecaj, kaj li estos sub la plej 
granda lernejestro, kiun Porkalo iam ajn hav”s: Albus Zom—“ 

“MI RIFUZAS PAGI POR TIO, KE IU MALJUNA FRENEZULO 
INSTRUU AL LI TRUKOJN!” kriegis onklo Verno. 

Sed finfine li diris tro. Hagrid levis sian ombrelon kaj girigis ĝin super 
la kapo. “N”NIAM —“ li tondris, “INSULTU — ALBUS — 
ZOMBURDON — ANTAŬ — MI!” 

Li flirte mallevis la ombrelon cele al Dadli — violkolere fulmis, petarde 
knalis, iu plendkrietis, kaj post unu sekundo Dadli dancadis ĉirkaŭe kun la 
manoj tenantaj lian grasan postaĵon, hurlante pro doloro. Kiam li turnis al ili 
la dorson, Hari vidis kirlan porkvoston, kiu etendiĝis tra truo en la 


pantalono. 

Onklo Verno muĝis. Tirante onklinon Petunjo kaj Dadli en la alian 
ĉambron, li ĵetis ankoraŭ unu teruritan rigardon al Hagrid kaj frapfermis la 
pordon post si. 

Hagrid rigardis sian ombrelon kaj karesis al si la barbon. “Dev”s ne 
ekkoleri,” li bedaŭreme diris, “sed cetere ĝi ne bone funkci”s. Intenc”s fari 
lin porko, sed mi s'pozes, ke li ĉiuokaze tiel simil's porkon, ke rest”s 
malmulto farebla.” 

Li flankenrigardis al Hari elsub siaj hirtaj brovoj. 

“Mi estus danka se v” ne mencius ti'n al iu ajn ĉe Porkalo,” li diris. “Mi 
— nu — se paroli precize, m” ne rajtes sorĉi. Oni permes”s, ke mi faru jomete 
por sekvi vin kaj havigi al vi viajn leterojn kaj ti'l plu — unu el la kioloj, ke 
mi avid”s akcepti la taskon —“ 

“Kial vi ne rajtas fari magion?” demandis Hari. 

“Nu —m”' mem stud”s ĉe Porkalo, sed — nu — verdire, oni eksig”s min. En 
mi” tria jaro. Ii eĉ romp's mi'n sorĉvergon. Sed Zomburd” permes”s, ke mi 
restu tie ki'l bienist”. Granda ”omo, Zomburd” .” 

“Kial oni eksigis vin?” 

“Jam malfruiĝes, kaj multon ni devos fari, morgaŭ,” laŭte diris Hagrid. 
“Devos iri en la urbon, aĉeti viajn librojn, kaj s”mile.” 

Li demetis sian dikan mantelon kaj ĵetis ĝin al Hari. 

“Vi poves ekdormi sub ti”,” li diris. “Ne atentu, se ĝi jom moviĝes. Mi 
s”pozeble ankoraŭ hav's kelkajn glirojn en unu poŝo.” 


Ĉapitro kvin 


Diagon” Aleo 


La sekvantan matenon Hari vekiĝis frue. Kvankam li sentis la taglumon, 
li tenis siajn okulojn forte fermitaj. 

“Mi simple sonĝis tion,” li diris al si firme. “Kaj en la sonĝo giganto 
nomata Hagrid venis por informi min, ke mi iros al lernejo por sorĉistoj. 
Kiam mi malfermos la olkulojn, mi estos hejme en mia ŝranko.” 

Subite aŭdiĝis laŭta frapbruado. 

Kaj jen Onklino Petunjo frapas je la pordo, Hari pensis, kun senespera 
sento en la koro. Sed li ankoraŭ ne malfermis la okulojn. Ĝi estis tia elstara 
sonĝo. 

Tap. Tap. Tap. 

“Bone,” Hari murmuris, “Mi ellitiĝas.” 

Li sidiĝis supren, kaj la peza mantelo de Hagrid falis de li. La dometo 
estis plena je sunlumo, la ŝtormo estis pasinta, Hagrid mem dormis sur la 
disfalinta kanapo, kaj jen strigo frapadis perunge sur la fenestro, tenante 
gazeton en sia beko. 

Hari saltis surpieden, sentante pro ĝojo kvazaŭ granda balono ŝvelis en 
hi. Li iris rekte al la fenestro kaj ektiris ĝin malferman. La strigo glisis 
internen kaj faligis la gazeton sur Hagrid, kiu ne vekiĝis. La strigon tiam 
flagris al la planko kaj ekatakis la mantelon de Hagrid. 

“Ne faru tion.” 

Hari provis per mansvingo fortimigi la strigon, sed ĝi klakis la bekon 
feroce al li, kaj denove atakis sovaĝe la mantelon. 

“Hagrid!” diris Hari laŭte. “Jen strigo —” 

“Pagu lin,” Hagrid gruntis kontraŭ la kanapo. 


“Kio?” 
“Li “tendes pagon pro l'vero de l” gazeto. R”gardu en la poŝojn.” 
La mantelo de Hagrid ŝajne estis aro da poŝoj --- plenaj je ŝlosiloj, 


venengranuloj kontraŭ limakoj, ŝnuretbuloj, pipromentsukeraĵoj, 
tesaketoj. ..finfine, Hari eltiris manplenon da strangaspektaj moneroj. 
“Donu al li kvin knetojn,” diris Hagrid dormeme. 
“Knetoj?” 
“La malgrandajn bronzajn.” 


Hari nombris kvin malgrandajn bronzajn monerojn, kaj la strigo etendis 
sian kruron, tiel ke Hari povis meti la monon en ledan saketon ligitan al ĝi. 
Tiam ĝi forflugis tra la malfermitan fenestron. 

Hagrid oscedis laŭte, sidiĝis supren, kaj streĉis sin. 

“ “B'zones eki, “Ari, ni “avos plenan tagon, “b'zones veturi ĉe Londono 
kaj aĉeti viajn “ferojn por la lernej”.” 

Hari inversigis la sorĉistajn monerojn kaj ekzamenis ilin. Li ĵus pensis 
pri io, kio donis al li la senton, kvazaŭ la ĝoja balono en li ekkrevis. 

“Ee — Hagrid?” 

“ “E?” diris Hagrid, kiu tiris egajn botojn sur siajn piedojn. 

“Mi havas neniom da mono — kaj vi aŭdis Onklon Vernon hieraŭ 
nokte...li ne pagos por ke mi iru kaj lernu la magion.” 

“Ne zorgu pri ti”,” diris Hagrid, stariĝante kaj gratante sian kapon. “Ĉu 
vi s'pozes, ke viaj g'patroj ne las”s jon por vi?” 

“Sed. se la domo estis detruita— ” 

“[li ne ten”s si'n oron en la dom”, knabo! Tut” ne, do por ni la “nua paŝo 
estos ĉe Gajngotoj. La sorĉista bank”. Prenu kolbason, ili ne m'lbone gustas 
m'lIvarme — kaj mi ankaŭ ne r”fuzus jom de via datrevena kuko.” 

“Sorĉistoj havas bankojn?” 

“Nur unu. Gajngotoj. D'rektata de k”boldoj.” 

Hari faligis sian pecon da kolbaso. 

“Koboldoj?” 

“Jes—ti'l ke nur fren”zulo provus prirabi ĝin, mi k”nstates al vi. Neniam 
friponu la k”boldojn, “Ari. Gajngotoj estes la plej sekura loko en la mondo 
por io ajn, ki'n vi d”ziras konservi s”kura — escepte eble de Porkalo. Fakte, 
mi deves ĉi'okaze v'ziti Gajngotojn. Por Zomburd”. Afero de Porkalo.” 
Hagrid rektiĝis fiere. “Li k”time sendes min por siaj gravaj aferoj. Ki'l 
vnigi vin —porti aferojn el Gajngotoj — li fides al mi, ĉu vi k'mprenes?” 

“Ĉu vi “aves ĉi'n? Do, ni iru.” 

Hari sekvis Hagrid eksteren sur la rokon. La ĉielo nun estis tute klara, 
kaj la maro glimbrilis pro la sunlumo. La boato kiun Onklo Verno estis 
luinta ankoraŭ estis tie, duonplena je akvo pro la ŝtormo. 

“Kiel vi venis ĉi tie?” Hari demandis, serĉante alian boaton. 

“ “Flug's,” diris Hagrid. 

“Vi flugis?” 

“Jes—sed ni r'iros per ti”. M' ne deves uzi la magion nun, post kiam mi 
“aves vin.” 

Ili enŝipiĝis, Hari ankoraŭ rigardante Hagrid, provante imagi lin flugi. 

“Tam'n, estus damaĝe, se ni devus remi,” diris Hagrid, rigardante strabe 
al Hari. “Se mi farus jon por — e — akceli la “ferojn, ĉu vi bonvolus ne 


mencii ti'n ĉe Porkal”?” 

“Kompreneble ne,” diris Hari, avide esperante vidi pli da magio. Hagrid 
eltiris denove la ruĝetan ombrelon, frapis per ĝi dufoje sur la boata flanko, 
kaj ili rapidis kontraŭ la tero. 

“Kial oni estus freneza, kiu prirabus Gajngotojn?” Hari demandis. 

“Pro sorĉoj—m”lIbenoj,” diris Hagrid, malfaldante la gazeton dum li 
parolis. “Oni dires, ke drakoj gardes la alts”kurajn ŝloskelojn. Kaj krome oni 
deves trovi si'n vojon—Gajngotoj estes centoj da kilometroj sub Londono, 
ĉu klare? Profunde sub la metroo. Oni malsatmortus provante eliri de tie, eĉ 
se oni ja sukces”s ŝteli jon.” 

Hari sidis kaj cerbumis pri tio dum Hagrid legis sian gazeton, la Ĵurnalo 
Profeta. Hari jam lernis de Onklo Verno, ke la homoj preferis legi senĝene 
la gazeton, sed tio estis tre malfacile por Hari, kiu neniam havis tiom da 
demandoj dum sia vivo. 

“La Minist'rio de Magio fuŝades, ki?l k”'time,” Hagrid murmuris, 
turnante la paĝon. 


“Ĉu ekzistas Ministerio de Magio?” Hari demandis, antaŭ ol li povis 
haltigi sin. 

“Kompr'neble,” diris Hagrid. “Oni pr”pon”s Zomburdon ki”! Ministro, 
kompr'neble, sed li neniam lasus Porkal”, do tiu Kornelio Fuĵo ekhav”s la 
p'stenon. Elstara fuŝulo li estes, do li bombardes Zomburdon per strigojn 
ĉi'matene, petante konsilojn.” 

“Sed kion faras iu Ministerio de Magio?” 

“Nu, la ĉeftask” estes kaŝi de la mogloj, ke ankoraŭ ekzistes gesorĉistoj 
laŭlonge kaj laŭlarge de la lando.” 

“Kial?” 

“Kiol? Diable, Hari, ĉiu d”zirus magiajn solvojn por iliaj pr”blemoj. Ne, 
ni pr” fere restes aparte.” 

Je tiu momento la boato trafis dolĉe la digon de la haveno. Hagrid faldis 
sian gazeton, kaj ili grimpis supren la ŝtonajn ŝtupojn ĝis la strato. 

La preterpasantoj gapis multe al Hagrid dum ili marŝis tra la urbeto al la 
stacidomo. Hari ne kulpigis ilin pro tio. Krom tio, ke Hagrid estis dufoje pli 
alta ol iu ajn, li daŭre indikis ordinarajn aferojn, kiel parkohorloĝojn kaj 
laŭte diris, “Ĉu vi vidas tion, Hari? Nu, kiajn aferojn la mogloj kunfaras, 
cu?” 

“Hagrid,” diris Hari, anhelante iom dum li kuris por resti kune, “ĉu vi 
diris, ke estas drakoj ĉe Gajngotoj?” 

“Nu, oni dires ti'n,” diris Hagrid. “Kara mia! Mi d'ziregus drakon.” 

“Vi dezirus unu?” 


“ “Dezir”s unu ekde mi est”s infano—ni eku.” 

Ili estis atinganta la stacidomon. La trajno ĉe Londono irontis post kvin 
minutoj. Hagrid, kiu ne komprenis la “moglan monon”, kiel li nomis tion, 
donis la monbiletojn al Hari, tiel ke tiu aĉetu iliajn biletojn. 

En la trajno la homoj gapis pli ol antaŭe. Hagrid okupis du sidejojn kaj 
pasis la tempon trikante aferon, kio aspektis kiel kanarikolora cirktendo. 

“Ĉu vi “nkoraŭ “aves vi'n l'teron, “Ari?” li demandis dum li nombris la 
maŝojn. 

Hari tiris la pergamenan koverton el sia poŝo. 

“Bone,” diris Hagrid. “Jen listo de ĉio, ki'n vi b'zonos.” 

Hari malfaldis duan paperon, kiun li ne rimarkis hieraŭ, kaj legis: 


PORKALA LERNEJO por SORĈARTO kaj MAGIO 
UNIFORMO 

Bezonoj de unuajaraj studentoj: 

tri kompletoj de simplaj ĉiutagaj roboj (nigraj) 

unu ordinara pinta ĉapelo (nigra) por normala uzo 

unu paro da ŝirmaj gantoj (drakoleda aŭ simila) 

unu vintra mantelo (nigra kun arĝentaj agrafoj) 

Notu, ke ĉiuj studentaj vestoj devas havi nometikedojn. 


KURSLIBROJ 

Ĉiu studento devas havi unu ekzempleron de ĉiu el la sekvaj libroj: 

La Norma Manlibro de Sorĉoj (Unua Nivelo) de Miranda 
Akcipitro 

Historio de la Magio de Bathilda Plumpino 

Teorio de Magio de Adalbert Blagado 

Gvidlibro de Transformado por Komencantoj de Emerik Alio 

Mil Magiaj Herboj kaj Fungoj de Filida Sporo 

Magiaj Infuzoj kaj Pocioj de Arsenio Dozo 

Fantaziaj Bestoj kaj Kie Ili Troviĝas de Triton Skamandro 

La Mavaj Povoj: Gvidlibro de Mem-Proteko de Kventin Tremo 

CETERA EKIPAĴO 

1 vergo 


1 kaldrono (stanaloja, grandonumero 2) 
1 kompleto de vitraj aŭ kristalaj fioloj 

1 teleskopo 

1 latuna vektopesilo 


Estas permesate al studentoj ankaŭ alporti AŬ strigon AŬ katon AŬ 
bufon 

GEPATROJ MEMORIĜU KE UNUAJARAJ STUDENTOJ NE 
RAJTAS HAVI PROPRAJN FLUGBALAILOJN. 


Ĉu ni povas aĉeti la tuton ĉe Londono?” Hari scivolis voĉe. 

“Se oni scies kie,” diris Hagrid. 

Hari neniam antaŭe estis en Londono. Kvankam Hagrid ŝajne sciis kien 
l iris, li evidente ne kutimis iri tie per normalaj rimedoj. Li implikiĝis en la 
turnbariero en la metroo, kaj plendis laŭte, ke la sidejoj estis tro malgrandaj, 
kaj la trajnoj tro malrapidaj. 

“M” ne k'mprenes, ki'l la mogloj traktes la “ferojn sen magi”,” li diris 
dum ili grimpis rulŝtuparon en paneo, kiu kondukis ilin supren al strato 
plena je butikoj kaj vigla pro komerco. 

Hagrid estis tiel ega, ke li facile fendis la homamason; Hari nur bezonis 
sekvi proksime al li. Ili pasis librovendejojn, kaj muzikvendejojn, 
burgerbudojn, kaj kinejojn, sed neniun lokon, kiu aspektis, kiel vendejo de 
magiaj vergoj. Tio estis simple ordinara strato plena je ordinaraj homoj. Ĉu 
vere troviĝis amasoj da sorĉista oro enterigita kilometrojn sub ili? Ĉu vere 
ekzistis butikoj, kie vendiĝis flugbalailoj kaj libroj de sorĉoj? Ĉu eble la tuto 
estis ega ŝerco inventita de la Durslioj? Se Hari ne scius certe, ke la Durslioj 
tute ne havas senson por humuro, li povus kredi tion; sed pro iu kialo, 
kvankam ĉio dirita de Hagrid estis nekredinda, Hari simple ne povis malfidi 
lin. 

“Jen la lok”,” diris Hagrid, haltante, “la Likema Kaldrono. Estes fama 
lok”.” 

Estis eta malpure aspektanta taverno. Se Hagrid ne indikus ĝin, Hari ne 
rimarkus, ke ĝi ekzistas. La homoj, kiuj haste preterpasis, tute ne rigardis 
ĝin. Iliaj okuloj glitis de la granda librovendejo ĉe unu flanko ĝis la 
diskovendejo ĉe la alia flanko, kvazaŭ ili tute ne kapablis vidi la Likeman 
Kaldronon. Fakte, Hari iel sentis kvazaŭ nur li kaj Hagrid povis vidi ĝin. 
Antaŭ ol li povis esprimi tion, Hagrid kondukis lin internen. 

Kvankam ĝi estis fama loko, ĝi estis ege malluma kaj kaduka. Kelkaj 
maljunulinoj sidis en angulo, trinkantaj glasetojn da ŝereo. Unu el ili fumis 
longan pipon. Eta viro portanta cilindran ĉapelon parolis kun la maljuna 
drinkeĵmastro, kiu estis tute kalva, kaj aspektis kiel sendenta juglando. La 
mallaŭta zumado de babilo ĉesis kiam ili eniris. Ĉiuj evidente konis Hagrid; 
ili gestis kaj ridetis al l, kaj la mastro prenis glason, demandante, “La 
kutiman, Hagrid?” 

“ “Ne poves, Tom, m” traktes Porkalan aferon,” diris Hagrid, metante 
sian egan manon sur la ŝultron de Hari, tiel ke liaj kruroj knikis. 

“Kara Dio,” diris la mastro dum l atentis al Hari, “ĉu tiu—ĉu tiu povas 
esti—?” 

La Likema Kaldrono subite fariĝis tute silenta kaj senmova. 

“Feliĉa restu mia animo,” flustris la maljuna mastro, “Hari Potter...kia 


honoro.” 

Li hastis de malantaŭ la verŝtablo, iris al Hari kaj prenis ties manon kun 
larmoj en siaj okuloj. 

“Bonvenon reen, sinjoro Potter, bonvenon reen.” 

Hari ne sciis kion diri. Ĉiuj rigardis al li. La maljuna virino kun la pipo 
suĉis ĝin sen rimarki, ke ĝi estingiĝis. Hagrid ĝojbrilis. 

Tiam aŭdiĝis brua gratado de seĝoj, kaj je la sekvanta momento Hari 
trovis sin premante la manojn de ĉiuj en la Likema Kaldrono. 

“Dora Krakford, sinjoro Potter, mi ne povas kredi, ke mi renkontas vin 
finfine.” 

“Mi fieras, sinjoro Potter, mi ege fieras.” 

“Mi ĉiam deziris premi al vi la manon—mi tute ekscitiĝas.” 

“Kia ĝojo, sinjoro Potter, mi ne povas esprimi, Diglo mi nomiĝas, 
Dedalo Diglo.” 

“Mi foje vidis vin!” diris Hari, dum la cilindro de Diglo falis pro lia 
ekscito. “Vi riverencis al mi unufoje en butiko.” 

“Li memoras!” kriis Dedalo Diglo, rigardante ĉirkaŭe al ĉiuj. “Ĉu vi 
aŭdis tion? Li memoras min!” 

Hari premis manon post mano—Dora Krakford revenis multfoje. 

Pala juna viro paŝis antaŭen, tre nervoze. Unu el liaj okuloj tikadis. 

“Prof'soro Ciuro!” diris Hagrid. “ “Ari, Prof'soro Ciur” estos unu el viaj 
instr'istoj ĉe Porkal”.” 

“P-P-Potter,” balbutis prof. Ciuro, prenante la manon de Hari, “ “n-n-ne 
povas diri k-k-kiel mi ĝojas k-k-konatiĝi k-kun vi.” 

“Kian magion vi instruas, profesoro Ciuro” 

“D-D-Defendo kontraŭ la M-M-Mavaj Lertoj,” murmuris prof. Ciuro, 
kvazaŭ li prefere ne pensus pri tio. “Tio ne signifas, k-k-ke vi bezonas t-t- 
tion, ĉu, P-P-Potter?” Li ridis nervoze. “Vi ek-k-k-havos vian ekipaĵon, mi 
supozas? Mi m-m-mem bezonas k-k-kolekti novan libron pri vamp-p-piroj.” 
Li aspektis terurita pro la nura penso de tio. 

Sed la aliaj ne lasis prof. Ciuron havi Hari por si mem. Tio daŭris dek 
minutojn antaŭ ol ili eskapis de ĉiuj. Finfine, Hagrid aŭdiĝis super la 
babilado. 

“ “Deves freki—multe por aĉeti. Venu, “Ari.” 

Dora Krakford premis la manon de Hari lastafoje, kaj Hagrid kondukis 
lin tra la drinkejon kaj eksteren al malgranda senelira korto en kiu estis 
nenio, escepte de rubujo kaj kelkaj herbaĉoj. 

Hagrid ridetis larĝe al Hari. 

“Ĉu m' ne dir's ti'n? “Diris al vi, ke v” estes fama. Eĉ prof'soro Ciuro 
trembl”s pro r'nkonti vin—nu ja, li kutime trmblades.” 


“Ĉu ĉiam li estas tiel nervoza?” 

“O, ja. Komp'tinda ul”. Kian genian menson li “av”s. Li fart”s sufiĉe 
bone dum li stud”s perlibre, sed tiam li pren's sabatan jaron por akiri 
senpere jom da sperto...oni dires, ke li trafs vampirojn en la Ŝvarcvald', 
kaj poste okaz's m”lagrabla emb'raso rilate al iu “arpi”7I—ekde tiam li 
neniam ag's normale. Li times la studentojn, times sian fakon—nun, kie 
estes mi” ombrel”?” 

Vampiroj? Harpioj? La kapo de Hari turniĝadis. Hagrid, dume, nombris 
brikojn en la muro super la rubujo. 

“Tri supr'n...du flank”n...” li murmuris. “Ĝuste, gardu vin, “Ari.” 

Li frapetis la muron trifoje per la pinto de sia ombrelo. 

La briko, kiun li tuŝis, tremetis—ĝi tordiĝis—meze en ĝi aperis trueto— 
kiu pli kaj pli larĝiĝis—post sekundo staris antaŭ ili arkopasejo sufiĉe 
granda eĉ por enlasi Hagrid, arkopasejo kondukanta al ŝtontegita strato, kiu 
tordiĝis kaj turniĝis pretervide. 

“Bonvenon,” diris Hagrid, “al Diagon” Aleo.” 

Li ridetis pro la miro de Hari. Ili paŝis sub la arkon. Hari tuj rigardis 
dorsen, kaj vidis la pasejon rapide malŝveli kaj solidiĝi denove en muron. 

La suno rebrilis de amaso da kaldronoj ekster la unua butiko. 
“Kaldronoj—Ĉiuj Grandecoj—el Kupro, Latuno, Stanalojo, Arĝento— 
Memkirlaj—Kunfaldeblaj,” anoncis ŝildo pendanta super ili. 

“Jes, vi b'zonos unu,” diris Hagrid, “sed antaŭe ni deves ek”avi vi'n 
monon.” 

Hari volus havi pliajn ok okulojn. Li turnadis la kapon en ĉiun direkton 
dum ili marŝis laŭ la strato, provante rigardi ĉion samtempe: la butikojn, la 
aferojn ekster ili, la homojn butikumantajn. Diketa virino ekster iu apoteko 
kapneis dum ili pasis, dirante, “Draka hepato, po dek sep ŝikloj por unco[8], 
ili frenezas...” 

Basa, mola ululado aŭdiĝis el malluma butiko kun ŝildo, kiu indikis, 
“Eejlopsa Emporio de Strigoj— Sirnioj, Otusoj, Noktuoj, Turstrigoj, kaj 
Neĝostrigoj/?].” Kelkaj knaboj samaĝaj kiel Hari rigardadis kun nazoj 
premataj kontraŭ montrofenestro enhavanta flugbalailojn. “Rigardu,” Hari 
aŭdis iun diri, “jen la nova Nimbuso 2000—la plej rapida kiu ekzistas—” 
Estis butikoj, kie vendiĝis roboj, butikoj por teleskopoj kaj strangaj arĝentaj 
instrumentoj, kiajn Hari neniam vidis, montrofenestroj plenaj je bareloj da 
vespertaj lienoj kaj angilaj okuloj, falemaj amasoj da sorĉlibroj, 
skriboplumoj kaj volvaĵoj da pergameno, pociaj boteloj, kaj globusoj de la 
luno... 

“Gajngotoj,” diris Hagrid. 

Ili ĵus atingis neĝblankan konstruaĵon kiu imponis super la aliaj 


malgrandaj vendejoj. Starante apud la brilpoluritaj pordoj el bronzo, 
portante uniformon skarlatan kaj orkoloran, estis 

“Jes, jen k”boldo,” diris Hagrid mallaŭte dum ili supreniris la blankajn 
ŝtonajn ŝtupojn kontraŭ li. La koboldo estis je unu kapo pli malalta ol 
Hagrid. Li havis malhelan, lertan vizaĝon, pintan barbon kaj, kion Hari 
aparte rimarkis, tre longajn fingrojn kaj piedojn. Li riverencis dum ili pasis 
internen. Nun ili frontis duan paron da pordoj, tiuj arĝentaj, sur kiuj 
gravurite vidiĝis la vortoj: 

Envenu! Sed pripensu sen eraro 

La sekvon de delikta monavaro. 

Elprenu ion ekster la enspezo 

Kaj pagu poste je terura prezo. 

Se vi en niaj keloj al profito 

Kaj trezoro celas sen merito, 

Ŝtelisto, timu! Estu avertita: 

Ne nur trezoro estos atingita. 

“Ki”l mi dir's, nur fren”zul” provus prirabi ĝin,” diris Hagrid. 

Paro de koboldoj riverencis kaj enlasis ilin tra la arĝentaj pordoj, kaj ili 
trovis sin en vasta marmora halo. Sidis plua cento da koboldoj sur altaj 
taburetoj malantaŭ longa tablo, gratskribante en grandaj kontolibroj, pesante 
monerojn per latunaj vektopesiloj, ekzamenante juvelŝtonojn per lupeoj. 
Sennombraj pordoj kondukis el la halo, kaj ankoraŭ aliaj koboldoj lasis 
homojn en kaj el tiuj. Hagrid kaj Hari direktis sin al la tablo. 

“Bon'n matenon,” diris Hagrid al libera koboldo. “Ni ven”s por retrati 
monon el la ŝloskel” de s”njoro “Ari Potter.” 

“Ĉu vi havas lian ŝlosilon, sinjoro?” 

“Mi “avas ĝin ie,” diris Hagrid, kaj l komencis malplenigi siajn poŝojn 
sur la tablon, disigante manplenon da ŝimaj porhundaj biskvitoj sur la 
kontolibro de la koboldo. La koboldo sulkigis sian nazon. Hari rigardis la 
koboldon ĉe la dekstro pesi amason da rubenoj grandaj kiel brulantaj 
karbetoj. 

“Jen ĝi,” diris Hagrid finfine, montrante etan oran ŝlosilon. 

La koboldo ekzamenis ĝin zorgeme. 

“Tio aspektas bonorde.” 

“Kaj jen mi “aves l'teron de Prof'soro Zomburd”,” diris Hagrid impone, 
puŝante sian bruston fiere antaŭen. “Temes pri la um”, vi k'mprenes, en 
ŝloskel” sepcent dek tri.” 

La koboldo legis la leteron zorgeme. 

“En ordo,” li diris, donante la leteron reen al Hagrid, “Oni kondukos vin 
suben al ambaŭ ŝloskeloj. Kroĉhoko!” 


Kroĉhoko estis ankoraŭ alia koboldo. Post kiam Hagrid estis denove 
ŝtopinta siajn poŝojn per la biskvitoj, li kaj Hari sekvis Kroĉhokon al unu el 
la pordoj kondukantaj el la halo. 

“Kio estas la “umo, vi komprenas” en ŝloskelo sepcent dek tri?” Hari 
demandis. 

“M” ne poves diri ti'n al vi,” diris Hagrid mistere. “Jen alts”kret”. 
Porkala “fero. Zomburd” konfid”s ti'n al mi. Pli gravus ol mi” posteno, se m” 
dirus jon.” 

Kroĉhoko tenis la pordon malfermita por ili. Hari, kiu atendis plian 
marmoron, surpriziĝis. Ili estis en mallarĝa ŝtona pasejo, lumigata per 
flamaj torĉoj. Ĝi deklivis krute suben, kaj estis mallarĝa fervoja trako en la 
planko. Fajfis Kroĉhoko kaj ĉareto impetis sur la reloj kontraŭ ili. Ili eniris 
—Hagrid malfacile—kaj tiam ekis. 

Unue ili simple impetis tra labirinto da tordaj pasejoj. Hari provis 
memori la vojon: maldekstren, dekstren, dekstren, maldekstren, rekten, 
dekstren, maldekstren, sed tion li ne kapablis. La skuiĝanta ĉareto ŝajne 
konis mem la vojon, ĉar Kroĉhoko ne stiris. 

La okuloj de Hari doloris, ĉar la malvarma aero hastis preter ilin, sed li 
tenis ilin tute malfermitaj. Unufoje li kredis, ke li vidis ekflamon ĉe la fino 
de iu pasejo, kaj li tordis sin dorsen por vidi, se tio estas drako, sed malfrue 
—ili plonĝis eĉ pli profunde, preterpasante subteran lagon, kie egaj 
stalaktitoj kaj stalagmitoj kreskis el plafono kaj planko. 

“Mi neniam komprenas,” Hari vokis al Hagrid super la bruo de la 
ĉareto, “Kiel diferencas “stalagmito” de “stalaktito”?” 

““Stalagmito” en”aves literon “m”,” diris Hagrid. “Kaj ne faru 
d”mandojn ĝuste nun, mi penses, ke mi naŭziĝes.” 

Li vere aspektis tre verde, kaj kiam la ĉareto haltis finfine apud 
malgranda pordo en la muro de la pasejo, Hagrid eliris kaj bezonis kliniĝi 
kontraŭ la muro por ĉesigi la tremadon de siaj genuoj. 

Kroĉhoko malŝlosis la pordon. Elondadis multe da verda fumo, kaj kiam 
la aero klariĝis, Hari anhelis. Interne kuŝis stakoj da oraj moneroj, kolonoj 
da arĝento, amasoj da malgrandaj bronzaj knetoj. 

“La tut” estes al vi,” ridetis Hagrid. 

Ĉion al Hari—estis fantazio. La Durslioj ne povintus scii pri ĉi tio, ĉar 
ili ekprenus ĝin de li pli rapide ol palpebrumo. Kiel ofte ili plendis pri la 
granda kosto de vivteni Hari? Kaj la tutan tempon ekzistis malgranda 
trezoro, kiu apartenas al li, enterigita profunde sub Londono. 

Hagrid helpis Hari ŝuti iom en sakon. 

“La oraj estes “galionoj”,” li klarigis. “Po dek sep arĝentaj “ŝikloj” por 
galion”, kaj po dudek naŭ “knetoj” por ŝiklo, estes ja facile. Ĝuste, tiom 


sufiĉes por par” da s”mestroj, ni tenos la restaĵon s”kure por vi.” Li turniĝis 
al Kroĉhoko. “Nun al ŝloskel” numero sepcent dek tri, b'nvolu, kaj ĉu ni 
povus iri malpli rapide?” 

“Nur unu rapidecon,” diris Kroĉhoko. 

Ili nun iris eĉ pli profunde, kaj akcelis. La aero fariĝis pli kaj pli 
malvarma dum ili impetis ĉirkaŭ la akutaj kurboj. Ili klakadis trans subteran 
ravinon, kaj Hari kliniĝis super la ĉaretrando por vidi tion, kio estis ĉe la 
malhela fundo, sed Hagrid ĝemis, kaj tiris lin reen per la nuko. 

Ŝloskelo sepcent dek tri ne havis ŝlosiltruon. 

“Gardu vin,” diris Kroĉhoko impone. Li tuŝetis la pordon malpeze per 
unu el siaj longaj fingroj, kaj ĝi simple forvaporiĝis. 

“Se iu ajn, escepte de Gajngota koboldo, provus tion, tiu estus suĉata tra 
la pordo kaj kaptata tie,” diris Kroĉhoko. 

“Kiel ofte vi kontrolas interne por kaptitoj?” 

“Ho, proksimume unufoje ĉiun jardekon,” diris Kroĉhoko kun tre kruela 
rideto. 

Devas esti io tre eksterordinara en tia altsekura ŝloskelo, Hari supozis, 
dum li kliniĝis antaŭen avide, atendante vidi fabelajn juvelojn minimume— 
sed al lid ĝi unue aspektis malplene. Tiam li rimarkis malnetan paketon, 
envolvitan en bruna papero kaj kuŝantan sur la planko. Hagrid prenis ĝin kaj 
ŝovis ĝin profunde en sian mantelon. Hari avidis ekscii, kio ĝi estas, sed 
komprenis, ke li devas ne demandi. 

“Ni eku, reen per ĉi ti” infera ĉaret”, kaj ne p'rolu al mi dumvoje, ĉar mi 
pr”fere tenos la buŝon fermatan,” diris Hagrid. 

Post plia freneza ĉaretveturo ili staris palpebrumante pro la sunlumo 
ekstere de Gajngotoj. Hari ne sciis kien li unue devis kuri, nun kiam li havis 
sakplenon da mono. Li ne bezonis kompreni kiom da galionoj egalis 
pundonl!!! por scii, ke li nun tenas pli da mono ol li iam ajn havis dum sia 
tuta vivo—pli da mono ol eĉ Dadli iam ajn havis. 

“Ni povus egale ek”avi vi'n uniformon,” diris Hagrid, montrante 
perkape al “S-ino Malkin —Roboj por Ĉiaj Okazoj”. “ “Skultu, “Ari, ĉu 
ĝenus al vi, se mi ekirus al la Likema Kaldrono por jom da plifortigo? Mi 
abomenas tiujn Gajngotajn ĉ'retojn.” Li ja aspektis iom naŭzite, do Hari 
eniris la butikon de s-ino Malkin sole, sentante sin nervoza. 

S-ino Malkin estis kompakta, ridetanta sorĉistino, vestita tute 
malvokolore. 

“Ĉu Porkalo, karulo?” ŝi demandis, kiam Hari komencis paroli. “ “Havas 
la tuton ĉi tie— fakte, alia junulo surprovas robon ĝuste nun.” 

Ĉe la malantaŭo de la butiko knabo kun pala, pinta vizaĝo staris sur 
skabelo dum dua sorĉistino alpinglis orlon en lia longa nigra robo. S-ino 


Malkin starigis Hari sur skabelon apud li, almetis longan robon super lian 
kapon, kaj komencis pripingli ĝin je la ĝusta longeco. 

“Saluton,” diris la knabo, “Ĉu Porkalo ankaŭ?” 

“Jes,” diris Hari. 

“Mia patro aĉetas miajn librojn en la apuda butiko, kaj mia patrino iris 
laŭ la strato rigardante la vergojn,” diris la knabo. Li havis enuan, trenatan 
parolmanieron. “Poste mi kunportos ilin por vidi la vetkurajn balailojn. Mi 
ne komprenas, kial unuajaraj ne povas havi siajn proprajn. Mi supozas, ke 
mi tiranos patron ĝis li aĉetas unu por mi, kaj mi kontrabandos ĝin iel en la 
lernejon.” 

Al Hari li forte similis Dadli. 

“Ĉu vi havas vian propran balailon?” la knabo pludiris. 

“Ne,” diris Hari. 

“Ĉu vi ludas kvidiĉon iom ajn?” 

“Ne,” Hari diris denove, demandante al si, kio subĉiele povus esti 
“kvidiĉo”. 

“Mi ludas—patro diras, ke estos krimo, se oni ne elektos min por mia 
domteamo, kaj verdire, mi akordas kun li. Ĉu vi jam scias vian Domon?” 

“Ne,” diris Hari, sentante sin pli stulte ĉiun minuton. 

“Nu, oni neniam certe scias antaŭ ol oni alvenas tie, ĉu, sed mi scias, ke 
mi estos en Rampeno, nia tuta familio estintas tie—imagu, ke oni estus en 
Hupopufo, mi prefere forirus el la lernejo, ĉu vi ne akordas?” 

“Hmm,” diris Hari, dezirante, ke li povus respondi iom pli interese. 

“Ho, vidu! Rigardu tiun viron!” diris la knabo subite montrante perkape 
al la antaŭa fenestro. Hagrid staris tie, ridetante al Hari kaj montrante du 
grandajn glaciaĵojn por komprenigi, ke li ne povis eniri. 

“Jen Hagrid,” respondis Hari, plezure dirante ion, kion la knabo ne sciis. 
“Li oficas ĉe Porkalo.” 

“Ho,” diris la knabo, “Mi jam aŭdis pri li. Li estas speco de servisto, ĉu 
ne?” 

“Li estas la ĉasgardisto,” diris Hari. Li opiniis, ke li malpli ŝatas la 
knabon ĉiun sekundon. 

“Jes, ĝuste tio. Mi aŭdis, ke li estas speco de sovaĝo— “loĝas en kabano 
en la bieno kaj tempe al tempe li ebriiĝas, provas fari magion, kaj finfine 
ekbruligas sian liton.” 

“Mi trovas lin bravega,” diris Hari frostece. 

“Ĉu vere?” diris la knabo kun febla ridetaĉo. “Kial li estas kun vi? Kie 
estas viaj gepatroj” 

“[li estas mortaj,” diris Hari post paŭzo. Li ne feliĉe diskutis la temon 
kun ĉi tiu knabo. 


“Ho, mi bedaŭras,” diris la alia, ne aspektante iom ajn bedaŭre. “Sed ili 
estis de nia gento, ĉu ne?” 

“lli estis gesorĉistoj, se vi demandas tion.” 

“Verdire, mi ne pensas, ke oni devas enlasi la alian specon, ĉu vi ne 
akordas? Ili simple ne estas simile, ili neniam edukiĝis pri niaj kutimoj. Iuj 
el ili eĉ ne aŭdis pri Porkalo antaŭ ol ili ricevis la leteron, imagu tion. Laŭ 
mi, oni devas teni la aferon inter la antikvaj sorĉistaj familioj. Kio estas via 
familinomo, fakte?” 

Sed antaŭ ol Hari povus respondi, s-ino Malkin diris, “Nu jen vi estas 
preta, karulo,” kaj Hari, sen bedaŭro, ke li povas ĉesi paroli kun la knabo, 
saltetis de la skabelo. 

“Nu, mi vidos vin ĉe Porkalo, mi supozas,” diris la trenparolanta knabo. 

Hari estis strange silenta dum li manĝis la glaciaĵon, kion Hagrid 
alportis por li (ĉokolada kaj fraga kun hakitaj nuksoj). 

“Ki” okazes?” diris Hagrid. 

“Nenio,” mensogis Hari. Ili haltis por aĉeti pergamenon kaj plumojn. 
Hari gajiĝis iomete, kiam li trovis botelon da inko, kiu ŝanĝas sian koloron 
dum oni skribas. Kiam ili estis elirinta el la butiko, li diris, “Hagrid, kio 
estas kvidiĉo?” 

“Diable, “Ari, mi daŭre f'rgesas, ki'l malmulte vi scies—ne konante 
kvidiĉon!” 

“Ne faru, ke mi sentas min eĉ pli stulte,” diris Hari. Li rakontis al 
Hagrid pri la pala knabo ĉe s-ino Malkin. 

“—kaj li diris, ke oni eĉ ne devas enlasi la homojn de moglaj familioj 


„” 


“Vi ne estes de mogla famili. Se li scius, kiu est's vi — li kresk”s 
konante vi'n nomon, se liaj gepatroj est”s de sorĉista gent”. Vi vid's ki'l ĉiuj 
en la Likema Kaldrono ag's, kiam ili vid”s vin. Aliflanke, ki'n li scies pri 
ti”, iuj el la plej bonaj, kiujn mi jam vid”s, est”s la solaj magiuloj post longa 
mogla deven”—jen vi” patrin”! Kian tipon ŝi “av”s por fratin”!” 

“Do kio estas kvidiĉo?” 

“Ti” estes nia sport”. Sorĉista sport”. Ĝi s”miles—al piedpilko en la 
mogla mondo— ĉiuj atentades pri kvidiĉ”—ludata enaere rajdante balailojn 
kaj uzante kvar pilkojn—la reguloj est”s jom kompleksaj.” 

“Kaj kiuj estas Rampeno kaj Hupopufo?” 

“Jen Domoj en la lernej”. Estes kvar. Ĉiuj dires, ke “Upopuf” estes aro 
da fuŝuloj, sed—” 

“Mi vetus, ke mi estos en Hupopufo,” diris Hari malgaje. 

“ “Upopuf” pr”fere ol Rampen”,” diris Hagrid grave. “N” ekzistes sola 
sorĉisto aŭ sorĉistino, kiu fieciĝ's, kaj n” est”s en Rampen”. Vi-Scias-Kiu 


est's unu.” 

“Vol-, pardonu—Vi-Scias-Kiu estis ĉe Porkalo?” 

“Antaŭ multaj jaroj,” diris Hagrid. 

Ili aĉetis por Hari la kurslibrojn en butiko nomata Parafol!!] xe MakKul, 
kie la bretoj estis pristakitaj ĝis la plafono per libroj tiel grandaj, kiel 
pavimŝtonoj lede binditaj; per libroj je la grandeco de poŝtmarko kun silkaj 
kovriloj; per libroj plenaj je strangaj ciferoj, aŭ tute nenion. Eĉ Dadli, kiu 
neniam legis ion ajn, ekstazus se li havus iujn el ili en la manoj. Hagrid 
preskaŭ bezonis fortreni Hari de Malbenoj kaj Kontraŭ-Malbenoj (Prisorĉu 
viajn amikojn kaj konsternu viajn malamikojn per la lastmodaj venĝaĵoj: 
harfaligo, gumogamboj, langoligo, kaj multmulte pli) de prof. Vindictus 
Viridian. 

“Mi provis ekscii kiel malbeni Dadli.” 

“M' ne dires, ke ti” ne estus bona ide”, sed vi devos neniam uzi la 
magion en la mogla mondo, “scepte en tre sp”cifaj kondiĉoj,” diris Hagrid. 
“Kaj aliflanke, vi “nkoraŭ ne povus fari jun ajn el tiuj m'lbenoj, vi b'zonos 
multe pli da studad” antaŭ ol vi atingos ti'n nivelon.” 

Hagrid ankaŭ ne permesis al Hari aĉeti kaldronon el pura oro (“Via listo 
specifas stanalojan”), sed ili ekhavis netan wvektopesilon por pesi 
ingrediencojn de pocioj, kaj etendeblan latunan teleskopon. Tiam ili vizitis 
la apotekon, kiu sufiĉe interesis por kompensi la aĉan haladzon, iun 
miksaĵon de putraj ovoj kaj kadukaj brasikoj. Bareloj da ŝlimaj aferoj staris 
sur la planko; potoj da herboj, sekigitaj radikoj kaj multkoloraj pulvoroj 
staris en vicoj laŭ la muroj; faskoj da plumoj, ĉenoj da dentegoj kaj tordaj 
ungoj pendis de la plafono. Dum Hagrid petis al la viro malantaŭ la 
vendotablo pri stoko de bazaj pociaj ingrediencoj por Hari, Hari mem 
ekzamenis arĝentajn unikornajn kornojn po dudek unu galionoj por unu, kaj 
etetajn brilnigrajn okulojn de skaraboj (po kvin knetoj por taspleno). 

Ekstere de la apoteko, Hagrid denove kontrolis la histon de Hari. 

“Nur vi” vergo restes—'o, jes, kaj mi jam ne don”s al vi jon pro via 
naskiĝdatr”ven”.” 

Hari sentis sin ruĝiĝi. 

“Vi ne bezonas—” 

“Mi scies, ke m” ne b'zones fari ti'n. Jen ide”, mi “ĉetos por vi animalon. 
Nek bufon, la bufoj elmodiĝis antaŭ jaroj, oni priridus v~n—kaj m” ne ŝates 
la katojn, mi ternes pro ili. Mi “avigos al vi strigon. Ĉiuj geknaboj d'zires 
strigojn, ili estes ege utilaj, liveras vi'n poŝton kaj ĉi'n ajn.” 

Dudek minutojn poste, ili eliris el Eejlopsa Emporio de Strigoj, kiu 
estintis malluma kaj plena je susurado kaj flirtantaj juvelbrilaj okuloj. Hari 
nun portis grandan kaĝon kiu enhavis belan neĝostrigon, profunde 


dormantan kun sia kapo sub la flugilo. Hari ne povis ĉesi sian babiladon de 
dankoj, aspektante kiel prof. Ciuro. 

“Nemenc'inde,” diris Hagrid raŭke. “ “Ne supozes, ke vi ek”av”s multajn 
donacojn de tiuj Durslioj. Nur restes Olivandro nun—jen la ĉefvendej” por 
vergoj, Olivandro, kaj vi nepre “avos la plej bonan vergon.” 

Magian vergon...Jen kiun Hari estis ĉefe antaŭĝuinta. 

La lasta butiko estis mallarĝa kaj malorda. Deskvamiĝantaj oraj literoj 
super la pordo indikis “Olivandro: Faristoj de Fajnaj Vergoj ekde 382 a.K.” 
Sola vergo kuŝis sur paliĝinta purpura kuseno en la polva montrofenestro. 

Tintis eta sonorilo ie en la profundoj de la butiko kiam ili paŝis internen. 
Ĝi estis eta loko, neokupata kun escepto de sola malfortika seĝo sur kiu 
Hagrid sidiĝis por atendi. Hari havis la strangan senton, ke li ĵus eniris tre 
striktan bibliotekon; li subpremis la multon da novaj demandoj, kiujn li ĵus 
pripensis, kaj anstataŭe rigardis la milojn da mallarĝaj skatoloj nete stakitaj 
ĝis la plafono. Pro ia kialo, lia nuko pikiĝis. La nura polvo kaj silento ĉi tie 
ŝajnis ŝargita per ia sekreta magio. 

“Bonan posttagmezon,” diris dolĉa voĉo. Hari eksaltis pro surprizo. 
Hagrid evidente ankaŭ eksaltis, ĉar aŭdiĝis laŭta knaro kaj li stariĝis rapide 
el la malfortika seĝo. 

Staris antaŭ ili maljunulo, kies larĝaj palaj okuloj brilis kiel lunoj tra la 
mallumo de la butiko. 

“Saluton,” diris Hari malgracie. 

“Ha, jes,” diris la viro. “Jes, jes. Mi pensis, ke mi baldaŭ vidus vin. Hari 
Potter.” Tiu lasta ne estis demando. “Vi havas la okulojn de via patrino. 
Ŝajnas, ke estis nur heiraŭ, kiam ŝi mem estis ĉi tie, aĉetante sian unuan 
vergon. Longa je dek colojl!?! kaj duono, elasta, el saliko. Neta vergo por 
verki sorĉetojn.” 

S-ro Olivandro moviĝis pli proksime al Hari. Hari deziregis, ke li 
palpebrumu. Tiuj arĝentecaj okuloj estis iom hirtigaj. 

“Via patro, aliflanke, preferis mahagonan vergon. Dekunu colojn. 
Fleksebla. Iom pli da potenco kaj elstara por transformado. Nu, mi diris, ke 
via patro preferis tion—Vvere estas la vergo kiu elektas la sorĉiston, 
kompreneble.” 

S-ro Olivandro estis veninta tiel proksime, ke li frontis Hari preskaŭ 
nazon al nazo. Hari povis vidi sian reflektaĵon en tiuj nebulaj okuloj. 

“Kaj tie estas, kie...” 

S-ro Olivandro tuŝis la fulman cikatron sur la frunto de Hari per longa 
blanka fingro. 

“Mi bedaŭras, ke mi vendis la vergon, kiu faris tion,” li diris dolĉe. 
“Dektri colojn kaj duonon. El taksusa ligno. Potenca vergo, tre potenca, kaj 


en malĝustaj manoj...nu, se mi estus sciinta, kion tiu vergo eniris la 
mondon por fari...” 

Li skuis sian kapon, kaj tiam, feliĉe al Hari, li ekvidis Hagrid. 

“Rubeo! Rubeo Hagrid! Kia ĝojo, ke mi vidas vin denove...Kverka, je 
dek ses coloj, sufiĉe cedema ĝi estis, ĉu ne?” 

“Ti'l ĝi est's, s'njoro, jes,” diris Hagrid. 

“Bona vergo, tiu. Sed mi supozas, ke oni frakasis ĝin endue, kiam vi 
eksiĝis?” diris s-ro Olivandro, subite severe. 

“ E —]Jes, oni far”s ti'n, jes,” diris Hagrid, glitante piedon nervoze. “Mi 
jam “aves la pecojn, tam'n,” li almetis ĝojbrile. 

“Sed vi ne uzas ilin, ĉu?” diris s-ro Olivandro akute. 

“~O, ne, s'njoro,” diris Hagrid tuj. Hari rimarkis lin kroĉi sian ruĝetan 
ombrelon tre forte dum li parolis. 

“Hmm,” diris s-ro Olivandro, turnante al Hagrid trapikantan rigardon. 
“Nun—sinjoro Potter. Mi pensu iomete.” Li tiris el sia poŝo longan 
mezurbendon kun arĝentaj gradioj. “Kiu estas via brako por verguzo?” 

“E—nu, mi estas dekstramana,” diris Hari. 

“Etendu vian brakon. Bone.” Li mezuris Hari de ŝultro ĝis fingro, tiam 
de pojno ĝis kubuto, ŝultro ĝis planko, genuo ĝis akselo, kaj ĉirkaŭ la kapo. 
Dum li mezuris, li diris, “Ĉiu olivandra vergo havas kernon de potenca 
magia materio, sinjoro Potter. Ni uzas unikornajn harojn, feniksajn 
vostoplumojn, kaj la kortendenojn de drakoj. Du olivandraj vergoj neniam 
estas samaj, tiel ke du unikornoj, drakoj, aŭ feniksoj neniam estas tute 
samaj. Kaj kompreneble, vi neniam havos tiel bonajn rezultojn kun la vergo 
de alia sorĉisto.” 

Hari subite rimarkis, ke la mezurbendo, kiu nun mezuris inter lia 
naztruoj, faris tion senhelpe. S-ro Olivandro flirtis inter la bretoj, prenante 
malsupren diversajn skatolojn. 

“Tio sufiĉas,” li diris, kaj la mezurbendo falis en amason sur la planko. 
“Nu, ĝuste, sinjoro Potter. Provu ĉi tiun. Fagolignon kaj drakokoron. Naŭ 
colojn. Sufiĉe fleksebla. Nur prenu tion kaj faru flirtadon. 

Hari prenis la vergon kaj (sentante sin stulta) flirtis ĝin ĉirkaŭe kelkfoje, 
sed s-ro Olivandro kaptis ĝin el lia mano preskaŭ tuj. 

“Acerolignon kaj feniksplumon. Sep colojn. Tre vipema. Bonvolu—” 

Hari provis—sed li estis apenaŭ levinta la vergon, kiam ĝi ankaŭ estis 
forprenata de s-ro Olivandro. 

“Ne, ne—jen, ebonan kun unikorna haro. Ok colojn kaj duonon. 
Risortema. Bonvolu, provu ĝin.” 

Hari provis. Kaj provis. Li ne havis ideon pri tio, kion s-ro Olivandro 
atendis. La amaso da elprovitaj vergoj kreskis pli kaj pli alte sur la 


skuiĝema seĝo, sed ju pli multaj vergoj s-ro Olivandro eltiris de la bretoj, 
des pli feliĉa li ŝajne fariĝis. 

“Tikla kliento, ĉu?” Ne zorgu, ie ajn ĉi tie ni trovos la ĝustan por vi—mi 
pensu, nun—jes, kial ne—malkutima kombino—ilekson kaj feniksplumon, 
dek unu colojn, bone supla.” 

Hari prenis la vergon. Li sentis subitan varmecon en siaj fingroj. Li levis 
la vergon super sia kapo, tiris ĝin suben siblante tra la polva aero kaj ŝpruco 
da ruĝaj kaj oraj fajreroj pafiĝis el la pinto kiel el piroteknikaĵo, ĵetante 
dancantajn punktojn de lumo sur la murojn. Hagrid ĝojkriis kaj aplaŭdis, kaj 
s-ro Olivandro kriis, “Ho, brave! Jes, ja, ho, bonege. Nu, nu, nu...kiel 
kurioze...kiel ege kurioze...” 

Li metis la vergon de Hari reen en ĝian skatolon, kaj envolvis ĝin per 
bruna papero, ankoraŭ murmurante, “Kurioze...kurioze...” 

“Pardonu,” diris Hari, “sed kio estas kurioza?” 

S-ro Olivandro direktis sian palan rigardon al Hari. 

“Mi memoras ĉiun vergon, kiun mi iam vendis, sinjoro Potter. Ĉiun 
unuopan vergon. Tio okazis, ke la fenikso, kies vostoplumo estas en via 
vergo, donis alian plumon—nur unu alian. Estas ja ege kurioze, ke la sorto 
destinis por vi ĉi tiun vergon, post kiam ĝia frato—ja ĝia frato donis al vi 
tiun cikatron.” 

Hari glutis. 

“Jes, dek tri colojn kaj duonon. Taksusan lignon. Ja estas kurioze, kiel 
okazas la aferoj. La vergo elektas la sorĉiston, memoru...mi pensas, ke ni 
devas atendi grandajn aferojn de vi, sinjoro Potter...fakte, la Nenomenda 
faris grandajn aferojn— terurajn, jes, tamen grandajn.” 

Hari skuetis sin. Li ne estis certa, ke li ŝatas s-ron Olivandro multe. Li 
pagis sep orajn galionojn por sia vergo, kaj s-ro Olivandro riverencis al ili 
dum ili eliris la butikon. 

La malfrua posttagmeza suno pendis malalte en la ĉielo kiam Hari kaj 
Hagrid paŝis reen laŭ Diagon” Aleo, kaj iris tra la muro, ree tra la Likema 
Kaldrono, kiu nun estis malplena. Hari ne parolis dum ili marŝis laŭ la 
strato; li eĉ ne rimarkis kiom la homoj gapis al ili en la metroo, pro ilia 
ŝarĝo da strangformaj pakaĵoj, kun neĝostrigo dormanta en sia kaĝo sur la 
sino de Hari. Supren alian rulŝtuparon, eksteren en la stacidomon 
Paddington; Hari nur rekonis kie ili estis kiam Hagrid frapetis lin sur la 
ŝultro. 

“ “Aves tempon por manĝeto antaŭ ol vi” trajn” f'riras,” li diris. 

Li aĉetis por ili burgerojn, kaj ili sidiĝis sur la plastaj sidejoj por manĝi. 
Hari daŭre ĉirkaŭrigardis. Ĉio aspektis tiel strange, iele. 

“Ĉu vi bonfartes, “Ari? Vi est's tre silenta,” diris Hagrid. 


Hari ne estis certa, ke li povis klarigi. Li ĵus havis la plej bonan 
naskiĝdatrevenon de sia vivo—kaj tamen—li maĉis sian burgeron, provante 
trovi la ĝustajn vortojn. 

“Ĉiu opinias, ke mi estas speciala,” li diris finfine. “Ĉiuj el la homoj en 
la Likema Kaldrono, profesoro Ciuro, sinjoro Olivandro...sed mi scias tute 
nenion pri la magio. Kiel oni atendas grandajn aferojn? Mi estas fama, kaj 
mi eĉ ne povas memori pri kio mi estas fama. Mi ne scias kio okazis kiam 
Vol-, pardonu—mi volas diri, je la nokto kiam miaj gepatroj mortis.” 

Hagrid kliniĝis trans la tablo. Malantaŭ la sovaĝa barbo kaj brovharoj, li 
portis tre bonkoran rideton. 

“V” ne zorgu, “Ari. Vi lernos s'fiĉe rapide. Ĉiu k'mences al “a k”menco 
ĉe Porkal”, vi statos bone. Nur estu v” mem. Mi k”mprenes, ke ti” estes 
malf'cila. Vi estes apartigita, kaj ti” ĉiam estes malf'cila. Sed vi “avos 
feliĉan tempon ĉe Porkal” —mi “av”s—kaj ankoraŭ “aves, fakte.” 

Hagrid helpis, ke Hari eniru la trajnon, kiu kondukus lin reen al la 
Durslioj, tiam li donis al li koverton. 

“Jen vi” bileto por Porkal”,” li diris. “La unua s”ptembro—stacidom” 
Kings Kros—ĉio klariĝes de la bileto. “Kaze de problemoj far la Durslioj, 
simple sendu al mi l'teron per vi” strigo, ŝi scios kie trovi min...Ĝis la 
revido, “Ari.” 

La trajno eliris la stacion. Hari deziris rigardi Hagrid ĝis kiam li pasis 
ekstervide; li leviĝis en sia sidejo kaj premis sian nazon kontraŭ la fenestro, 
sed li palpebrumis, kaj Hagrid estis for.-HHH 


Ĉapitro ses 


La Vojaĝo de Kajo Naŭ kaj Tri 
Kvaronoj 


La lasta monato, kiun Hari pasigis kun la Durslioj ne estis feliĉa, 
kvankam Dadli nun tiel timis Hari, ke li rifuzis resti en la sama ĉambro, 
dum siaflanke onklino Petunjo kaj onklo Verno ne plu ŝlosis Hari en la 
ŝranko, trudis al li ajnan taskon, aŭ riproĉis lin — fakte, ili tute ne parolis al 
li. Duone timemaj kaj duone furiozaj, ili kondutis, kvazaŭ ajna seĝo, kiu 
surhavis Hari, estu neokupata. Kvankam li preferis tion al lia antaŭa stato, 
tio ja deprimetis lin post iom da tempo. 

Hari tenis sin en sia ĉambro akompanate de sia nova strigo. Li decidis 
nomi ŝin Hedvig, kiun nomon li trovis en Historio de Magio. Liaj libroj por 
la lernejo tre interesis al li. Kuŝanta sur sia lito, li legis ĝis malfrua nokto, 
dum Hedvig glisis en kaj el la fenestro laŭ sia plaĉo. Feliĉe onklino Petunjo 
neniam plu eniris por polvosuĉi ĉar Hedvig daŭre alportis mortajn musojn 
reen. Ĉiunokte antaŭ ol li ekdormis, Hari forstrekis alian tagon ĉe la papero 
montranta la tagojn ĝis la unua de septembro, kiun li estis alpinglinta sur la 
muro. 

Je la lasta tago de aŭgusto li decidis, ke li devis paroli kun siaj geonkloj 
pri veturado al stacidomo Kings Krosl!3] je la venonta tago, do li iris 
malsupren al la salono, kie ili vidadis televidan kvizon. Li tusetis por averti 
ilin, ke li estas tie, kaj Dadli ekkriis kaj kuris el la ĉambro. 

“E— Onklo Verno?” 

Onklo Verno gruntis por indiki, ke li aŭskultas. 

“E — mi bezonos esti ĉe Kings Kros morgaŭ por — por iri al Porkalo.” 

Onklo Verno gruntis denove. 

“Ĉu akordus kun vi, se vi veturigus min?” 

Grunton. Hari supozis, ke tio signifis jes. 

“Dankon.” 

Li estis ironta supren al sia ĉambro, kiam onklo Verno efektive parolis. 

“Tio estas stranga rimedo por iri al sorĉista lernejo, per trajno. La 
flugantaj tapiŝoj ne ĉiuj suferis paneojn, ĉu?” 

Hari ne respondis. 


“Kie estas tiu lernejo, fakte?” 

“Mi ne scias tion,” diris Hari, rekonante tion je la unua fojo. Li tiris el 
sia poŝo la bileton, kiun Hagrid estis doninta al li. 

“Mi simple prenos la trajnon ĉe la kajo numero naŭ kaj tri kvaronoj je la 
dek unua,” li legis. 

Liaj geonkloj fiksrigardis al li. 

“Kiu kajo?” 

“Naŭ kaj tri kvaronoj.” 

“Ne parolu galimatie,” diris onklo Verno. “Ne ekzistas kajo naŭ kaj tri 
kvaronoj.” 

“Tiel indikas mia bileto.” 

“Bojante, hurlante frenezas ili,” diris onklo Verno, “la tuta aro. Vi vidos, 
nur atendu. Bone, ni venigos vin al Kings Kros. Ni ĉiuokaze morgaŭ ja 
veturos al Londono, alie mi eĉ ne ĝenus min.” 

“Kial vi iros al Londono?” Hari demandis, provante esti amika. 

“Por venigi Dadli al la hospitalo,” graŭlis onklo Verno. “ “Bezonas 
forprenigi tiun diablan voston, antaŭ ol li iros al Smeltinzo.” 

La sekvantan matenon Hari vekiĝis je la kvina, kaj tro ekscitiĝis por ree 
ekdormi. Li ellitiĝis kaj surmetis sian ĝinzon, ĉar li ne deziris eniri la 
stacidomon portante sian sorĉistan robon — li preferis ŝanĝi vestojn en la 
trajno. Li kontrolis sian porkalan liston ja denove por certigi, ke li havis 
ĉion, kion li bezonis, faris ke Hedvig estis sekure ŝlosita en sia kaĝo, kaj 
tiam paŝis tien kaj reen en la ĉambro, atendante ĝis la Durslioj ellitiĝis. Post 
du horoj la durslia veturilo estis ŝarĝita per la peza kofrego de Hari, onklino 
Petunjo estis persvadinta Dadli sidiĝi apud Hari, kaj ili estis survoje. 

Ili atingis la stacidomon Kings Kros je la deka kaj duono. Onklo Verno 
faligis la kofron de Hari sur ĉareton, kaj puŝis ĝin en la stacion por li. Al 
Hari tio aspektis strange bonkore, ĝis kiam onklo Verno ekhaltis, frontante 
la kajojn kun malica rideto sur sia vizaĝo. 

“Nu, jen la loko, knabo. Kajo numero naŭ — kajo numero dek. Via kajo 
devas esti ie inter ili, sed ŝajne oni ankoraŭ ne konstruis ĝin, ĉu?” 

Li pravis, kompreneble. Jen granda plasta numero naŭ super unu kajo 
kaj granda plasta numero dek super la apuda, kaj meze estis tute nenio. 

“Havu bonan semestron,” diris onklo Verno kun eĉ pli malica rideto. Li 
foriris sen plua vorto. Hari turniĝis kaj vidis la familion Dursli veturi for. 
Ĉiu el ili ridadis. La buŝo de Hari sekiĝis. Kion li nun devis fari? Li 
komencis veki strangajn rigardojn, pro Hedvig. Li bezonis peti informon. 

Li haltigis pasantan gardiston, sed ne kuraĝis mencii kajon naŭ kaj tri 
kvaronoj. La gardisto neniam aŭdis pri Porkalo, kaj kiam Hari eĉ ne povis 
diri al li en kiu flanko de la lando ĝi estis, li komencis agaciĝi, kvazaŭ Hari 


intence kondutis stulte. Fariĝante senespera, Hari demandis pri la trajno, kiu 
foriros je la dek unua, sed la gardisto respondis, ke ne ekzistas iu ajn. 
Finfine la gardisto marŝis for, murmurante ion pri malŝparo de tempo. Hari 
forte regis sian panikon. Laŭ la granda horloĝo super la trajnanonctabulo, li 
havis nur dek minutojn por eniri la trajnon al Porkalo, kaj li havis neniun 
ideon kiel fari tion; li estis senhelpa meze de stacidomo kun kofro, kiun li 
apenaŭ povis levi, plenpoŝo da sorĉista mono, kaj granda strigo. 

Hagrid evidente forgesis diri al li ion, kion li devis fari, simile al frapeti 
la trian brikon ĉe la maldekstro por eniri Diagon” Aleon. Li demandis sin, 
ĉu li devis eltiri sian vergon, kaj komenci la frapeteksploradon de la 
biletkontrolista budo inter la naŭa kaj deka kajoj. 

Ĝuste tiam aro da homoj pasis rekte malantaŭ li, kaj al li trafis kelkaj 
vortoj de ilia parolo. 

“— plena je mogloj, kompreneble—” 

Hari giris dorsen. La parolanto estis diketa virino, kiu parolis al kvar 
knaboj, ĉiuj havantaj flamruĝajn harojn. Ĉiu el ili puŝis antaŭ si kofron kiel 
tiun de Hari — kaj ili havis strigon. 

Kun frapanta koro, Hari puŝis sian ĉareton sekvante ilin. Ili haltis kaj 
ankaŭ li, sufiĉe proksime por subaŭdi kion ili diris. 

“Nun, kia estas la kajnumero?” demandis la patrino de la knaboj. 

“La naŭa kaj tri kvaronoj!” pepis eta knabino, ankaŭ ruĝhara, kiu tenis 
ŝian manon, “Panjo, ĉu mi ne povas iri...” 

“Vi ne estas sufiĉe aĝa, Ĝina, do silentu. Bone, Persi, vi komencu.” 

Iu, kiu ŝajne estis la plej aĝa, marŝis kontraŭ kajoj naŭ kaj dek. Hari 
rigardis, provante ne palpebrumi pro timo, ke li ne vidos tion — sed ĝuste 
kiam la knabo atingis la brikan barilon inter la du kajoj, granda amaso da 
turistoj svarmis antaŭ li, kaj post kiam la lasta tornistro estis forpasinta, la 
knabo estis malaperinta. 

“Fredol!41, vi sekvu,” la diketa virino diris. 

“Mi ne estas Fredo, mi estas Georgo,” diris la knabo. Verdire, sinjorino, 
Vi nomas vin nia patrino? Ĉu vi ne rekonas, ke mi estas Georgo?” 

“Pardonu min, Georgo, karulo.” 

“Mi nur ŝercas, mi estas Fredo,” diris la knabo, kaj li ekis for. Lia 
ĝemelo vokis al li, ke li hastu, kaj li evidente faris tiel, ĉar post momento li 
estis for — sed kiel li faris tion? 

Nun la tria frato marŝis vigle kontraŭ la barilo — li estis preskaŭ tie — 
kaj tiam, subite, li ne estis ie ajn. 

Ne estis alia rimedo. 

“Pardonu min,” Hari diris al la diketa virino. 

“Saluton, karulo,” ŝi diris. “Ĉu estas via unua jaro ĉe Porkalo? Ronl(15] 


ankaŭ estas nova.” 

Ŝi indikis la lastan kaj plej junan el siaj filoj. Li estis alta, malgrasa, kaj 
malgracia, kun lentugoj, grandaj manoj kaj piedoj, kaj longa nazo. 

“Jes,” diris Hari. “La ĝeno estas — tio estas, mi ne scias kiel— ” 

“Kiel eniri la kajon?” ŝi diris afable, kaj Hari kapjesis. 

“Ne zorgu,” ŝi diris. “Vi simple devas marŝi rekte kontraŭ la barilo inter 
la kajoj naŭ kaj dek. Ne haltu kaj ne timu, ke vi kraŝos kontraŭ ĝi, tio tre 
gravas. Prefere fari la aferon trotante, se vi nervoziĝas. Do iru, iru nun antaŭ 
ol Ron.” 

“E — bone,” diris Hari. 

Li turnis sian ĉareton kaj fiksrigardis la barilon. Ĝi aspektis tre solide. 

Li komencis marŝi kontraŭ ĝi. Homoj ŝancelis lin dum ili hastis al la 
kajoj naŭ kaj dek. Hari paŝis pli rapide. Li estis kolizionta rekte kontraŭ tiu 
barilo, kaj tiam li estos embarasata — kliniĝante antaŭen sur sian ĉareton, li 
komencis galopi — la barilo proksimiĝis pli kaj pli — li ne povus halti — la 
ĉareto rulis senbride — li estas duonmetron for — li fermis la okulojn por la 
kraŝo — 

Ĝi ne okazis... li ankoraŭ kuradis... li malfermis la okulojn. 

Skarlata vaporlokomotivo atendis apud kajo plena je homoj. Afiŝo super 
li sciigis “Porkala Ekspreso 11:00 atm.” Hari rigardis malantaŭ si kaj tie, kie 
la barilo estis, li vidis arkan pasejon el forĝita fero, kaj sur ĝi estis skribita 
Kajo 974. Sukceso! 

Fumo de la trajno ŝvebis super la kapoj de la babilanta homamaso, dum 
katoj ĉiakoloraj serpentis tie kaj ĉi tie inter iliaj kruroj. Strigoj ululis 
malkontente unu al la alia super la babilado kaj la gratado de trenataj kofroj. 

La unuaj vagonoj jam estis plenaj je studentoj, iuj klinantaj sin el la 
fenestroj por paroli kun siaj familioj, aliaj luktantaj por sidejoj. Hari puŝis la 
ĉareton laŭ la kajo serĉante liberan sidejon. Li preterpasis rondvizaĝan 
knabon, kiu diris, “Avinjo, mi denove perdis mian bufon.” 

“Ho, Nevil,” li aŭdis la maljunan virinon ĝemi. 

Knabo kun felthararon estis ĉirkaŭata de malgranda grupo da homoj. 

“Lasu nin vidi, Lij, bonvolu.” 

La knabo levis la kovrilon de skatolo, kiun li tenis, kaj la homoj ĉirkaŭ li 
ŝrikis kaj kriis kiam io de interne etendis longan harplenan kruron eksteren. 

Hari puŝe malfermis al si vojon antaŭen tra la homamaso, ĝis li trovis 
neokupitan kupeon proksime al la fino de la trajno. Li unue metis Hedvig 
internen, kaj tiam komencis kun peno puŝi kaj treni sian kofron kontraŭ la 
trajna pordo. Li provis levi ĝin supren laŭ la ŝtupojn, sed li apenaŭ povis 
levi unu flankon, kaj dufoje li faligis ĝin dolorige sur sian piedon. 

“Ĉu vi dezirus helpon?” Tiu estis unu el la ruĝharaj ĝemeloj, kiun li 


estis sekvinta tra la barilo. 

“Jes, bonvolu,” Hari anhelis. 

“Hoj, Fredo! Ven” ĉi tien kaj helpu!” 

Per la helpo de la ĝemeloj, la kofro de Hari fine estis metita nete en 
angulo de la kupeo. 

“Dankon,” diris Hari, puŝante siajn ŝvitajn harojn de siaj okuloj. 

“Kio estas tio?” diris unu ĝemelo subite, montrante la fulmosimilan 
cikatron de Hari. 

“Diable,” diris la alia ĝemelo. “Ĉu vi estas —?” 

“Li ja estas,” diris la unua ĝemelo. “Vi estas, ĉu ne?” li pludiris al Hari. 

“Estas kio?” demandis Hari. 

“Hari Potter,” diris la ĝemeloj koruse. 

“Ho, li,” diris Hari. “Mi volas diri, ke, jes, mi estas.” 

La du knaboj gapis al li, kaj Hari sentis, ke li ruĝiĝis. Tiam, feliĉe al li, 
voĉo ŝvebis tra la malfermita trajna pordo. 

“Fredo? Georgo? Ĉu vi estas tie? 

“Ni venas, Panjo.” 

Post fina rigardo al Hari, la ĝemeloj saltetis el la trajno. 

Hari sidiĝis apud la fenestro de kie, duonkaŝata, li povis rigardi la 
ruĝharan familion sur la kajo kaj aŭdi tion, kion ili diris. Ilia patrino ĵus 
eltiris sian naztukon. 

“Ron, vi havas ion sur la nazo.” 

La plej juna knabo provis tiri sin for, sed ŝi ekkaptis lin, kaj komencis 
frotadi la pinton de lia nazo. 

“Panjo — lasu min.” Li tordis sin el ŝia teno. 

“Hooo, ĉu eta Ŭonĉjo havas iŭon su” la nazeto?” diris unu el la ĝemeloj. 

“Ho, silentu,” diris Ron. 

“Kie estas Persi” diris ilia patrino. 

“Li venas nun.” 

La plej aĝa knabo paŝis envide. Li estis jam ŝanĝinta sian veston al la 
onda, nigra, porkala robo, kaj Hari rimarkis sur lia brusto brilan arĝentan 
ŝildon havantan la literon P. 

“ “Ne povas resti longe, Patrino,” li diris. “Mi estos ĉe la antaŭo, la 
prefektoj havas por si du kupeojn —” 

“Ho, ĉu vi estas prefekto, Persi?” diris unu ĝemelo kun mieno de granda 
surprizo. “Vi devis diri ion, ni tute ne havis ideon pri tio.” 

“Atendu, eble mi memoras, ke li diris ion pri tio,” diris la alia ĝemelo. 
“Unufoje —” 

“Aŭ du —” 

“Ĉiun minuton —” 


“Dum la tuta somero —” 

“Ho, silentu,” diris Prefekto Persi. 

“Kial Persi ricevis novajn robojn, fakte?” diris unu ĝemelo. 

“Ĉar li estas prefekto,” diris ilia patrino ameme. “Do, bone, karulo, havu 
bonan semestron — sendu al mi strigon kiam vi alvenos tie.” 

Ŝi kisis Persi sur la vangon, kaj li foriris. Tiam ŝi turniĝis al la ĝemeloj. 

“Nun, teme de vi du — ĉijare, vi kondutu brave. Se mi ricevos alian 
strigon informantan al mi, ke vi estas eksplodigintaj necesejan pelvon aŭ—” 

“Eksplodigi pelvon? Ni neniam estas eksplodigintaj pelvon.” 

“Tamen, bona ideo. Dankon, Panjo!” 

“Ne estas serco! Kaj prizorgu Ron.” 

“Ne zorgu, eta Ŭejnalĉjo estos sekura kun ni.” 

“Silentu,” diris Ron denove. Li jam estis preskaŭ tiel alta, kiel la 
ĝemeloj, kaj lia nazo ankoraŭ estis ruĝeta kie lia patrino estis frotinta ĝin. 

“Ho, Panjo, imagu! Ĉu vi povas diveni, kiun ni ĵus vidis en la trajno?” 

Hari rapide kliniĝis dorsen, tiel ke ili ne povu vidi lin subrigardi. 

“Ĉu vi memoras tiun nigraharan knabon, kiu staris proksime al ni en la 
stacio? Ĉu vi scias, kiu li estas?” 

“Kiu?” 

“Hari Potter!” 

Hari aŭdis la voĉon de la knabino. 

“Ho, Panjo, ĉu mi povus eniri la trajnon kaj vidi lin, Panjo, ho 
bonvolu...” 

“Vi jam vidis lin, Ĝina, kaj la kompatinda knabo ne estas afero, kiun vi 
algapas en la zoo. Ĉu vere estas li, Fredo? Kiel vi scias tion?” 

“ “Demandis al li. “Vidis la cikatron. Ĝi vere estas tie — kiel fulmo.” 

“Kompatinda karulo — pro tio li estis sola, mi miris pri tio. Li estis tiel 
ĝentila kiam li demandis kiel eniri la kajon.” 

“Forgesu tion, ĉu vi supozas, ke li memoras kiel aspektas Vi-Scias- 
Kiu?” 

Ilia patrino subite fariĝis tre severa. 

“Mi malpermesas, ke vi demandos lin pri tio, Fredo. Ne, vi ne aŭdacu 
fari tion. Kvazaŭ li bezonas rememori tion je sia unua tago ĉe la lernejo!” 

“Bone, ne demetu la perukon.”[!6] 

Fajfo aŭdiĝis. 

“Hastu!” ilia patrino diris, kaj la tri knaboj ekgrimpis en la trajnon. Ili 
kliniĝis el la fenestroj por ke ŝi kisu ilin ĝise, kaj ilia juna fratino ekploris. 

“Ne ploru, Ĝina, ni sendos al vi amason da strigoj.” 

“Ni sendos al vi porkalan necesejan pelvon.” 

“Georgo!” 


“Nur ŝerco, Panjo.” 

La trajno komencis iri. Hari vidis la patrinon de la knaboj mansvingi kaj 
la fratinon, duonridante, duonplorante, kuri post la trajno ĝis kiam ĝi tro 
akcelis, tiam ŝi restis poste kaj mansvingis. 

Hari rigardis la knabinon kaj patrinon malaperi dum la trajno rondiris 
kurbon. Domoj flugis preter la fenestro. Hari sentis eksplodon de eksciteco. 
Li ne sciis al kio li iris — sed ĝi devis esti pli bona ol tio, kion li forlasis. 

La kupea pordo glite malfermiĝis kaj la plej juna ruĝhara knabo eniris. 

“Ĉu iu sidas tie?” li demandis, montrante la sidejon kontraŭ Hari. 
“Krome ĉie estas okupata.” 

Hari kapneis, kaj la knabo sidiĝis. Li ekrigardis al Hari kaj tiam turnis 
sian vizaĝon kontraŭ la fenestron, ŝajnigante, ke li ne rigardintis. Hari 
rimarkis, ke li ankoraŭ havis nigran makulon sur sia nazo. 

“Ho, Ron.” 

La ĝemeloj alvenis. 

“Aŭskultu, ni iros al la mezo de la trajno — Lij Ĝordan havas egan 
tarantulon tie.” 

“Ĝuste,” murmuris Ron. 

“Hari,” diris la alia ĝemelo, “ĉu ni prezentis nin? Fredo kaj Georgo 
Tordeli. Kaj tiu estas Ron, nia frato. Do, ĝis la.” 

“Ĝis,” diris Hari kaj Ron. La ĝemeloj fermis la kupean pordon post si. 

“Ĉu vi vere estas Hari Potter?” Ron ekdiris. 

Hari kapjesis. 

“Ho — nu, mi supektis, ke povis esti ŝerco de Fredo kaj Georgo,” diris 
Ron. “Kaj ĉu vi vere havas la — la aferon...” 

Li indikis la frunton de Hari. 

Hari puŝis la franĝharojn de sia frunto por montri la fulman cikatron. 
Ron gapis. 

“Do tie estis kie Vi-Scias-Kiu —?” 

“Jes,” diris Hari, “sed mi memoras nenion.” 

“Nenion?” diris Ron avide. 

“Nu — mi memoras multon da verda lumo, sed krome nenion.” 

“Haa!” diris Ron. Li sidis kaj fiksrigardis al Hari kelkajn momentojn, 
tiam kvazaŭ li ĵus ekkomprenis, kion li estis faranta, li subite rigardis tra la 
fenestro denove. 

“Ĉu ĉiuj en via familio estas sorĉistoj?” demandis Hari, kiu trovis Ron 
tiel interesa, kiel Ron trovis lin. 

“E — jes, mi supozas ke jes,” diris Ron. “Mi kredas ke Panjo havas 
prakuzon, kiu estas kontisto, sed ni neniam parolas pri li.” 

“Do, vi devas jam scii amason da magio.” 


La Tordelia evidente estis unu el tiuj antikvaj sorĉistaj familioj, pri kiuj 
la pala knabo parolis en Diagon” Aleo. 

“Oni diras, ke vi iris por loĝi kun mogloj,” diris Ron. “Kiel ili estas?” 

“Hororaj — nu, ne ĉiuj. Miaj geonkloj kaj kuzo ja estas, tamen. Mi ŝatus 
ke mi estu havinta tri sorĉistajn fratojn.” 

“Kvin,” diris Ron. Ial li havis malgajan mienon. “Mi estas la sesa de nia 
familio kiu iras al Porkalo. Tio signifas, ke mi devas plenumi grandajn 
esperojn. Vilĉjo kaj Karlo jam finis — Vilĉjo estis la Ĉefa Knabo kaj Karlo 
estris la kvidiĉan teamon. Nun Persi estas prefekto. Fredo kaj Georgo ŝercas 
multe, sed ili tamen havas bonegajn notojn kaj ĉiuj opinias, ke ili estas ege 
amuzaj. Ĉiu anticipas, ke mi sukcesos tiel bone kiel la aliaj, sed se mi faros 
tion, ne signifos multon, ĉar ili jam faris ĉion. Plue, oni neniam havas 
novajn aferojn, sekvante kvin fratoj. Mi havas malnovajn robojn de Vilĉjo, 
malnovan vergon de Karlo, kaj malnovan raton de Persi.” 

Ron metis la manon en sian poŝon kaj eltiris grasan, grizan raton, kiu 
dormis. 

“Li nomiĝas Skabro kaj li estas senutila, li preskaŭ neniam vekiĝas. 
Persi ricevis strigon de mia paĉjo pro tio, ke li fariĝis prefekto, sed ili ne 
havis per kio aĉet— mi volas diri, ke mi ricevis anstataŭe Skabron.” 

La oreloj de Ron fariĝis ruĝetaj. Li ŝajne pensis, ke li diris tro multe, ĉar 
li denove ekrigardis ekster la fenestron. 

Al Hari ne aspektis hontinde, ke oni ne havu per kio aĉeti strigon. Fakte, 
dum sia vivo li neniam havis iom da mono ĝis antaŭ monato, kaj li diris tion 
al Ron, kiel li devis porti la malnovajn vestojn de Dadli, kaj neniam ricevis 
ĝustajn donacojn pro la naskiĝtago. Tio evidente konsolis Ron. 

“,..kaj ĝis kiam Hagrid diris tion al mi, mi sciis nenion pri tio, ke mi 
estas sorĉisto, aŭ pri miaj gepatroj, aŭ pri Voldemorto —” 

Ron anhelis. 

“Kio?” diris Hari. 

“Vi diris la nomon de Vi-Scias-Kiu!” diris Ron, aspektante ambaŭ ŝokita 
kaj mirigita. “Mi supozus, ke vi, pli ol iu ajn —” 

“Mi ne provas esti kuraĝa, aŭ simila, dirante la nomon,” diris Hari, “Mi 
simple neniam eksciis, ke oni ne devas. Ĉu vi komprenas, kion mi diras? Mi 
devas lerni multon...mi supozas,” li pludiris, esprimante je la unua fojo ion, 
kio ĉagrenadis lin ofte lastatempe, “mi supozas, ke mi estos la lastranga en 
la klaso.” 

“Vi ne estos tio. Estas multe da homoj, kiuj devenas de moglaj familioj, 
kaj ili lernas sufiĉe rapide.” 

Dum ili estis parolantaj, la trajno estis portinta ilin el Londono. Nun ili 
rapidis preter kampoj plenaj je bovoj kaj ŝafoj. Ili silentiĝis por iom da 


tempo, rigardante la kampojn kaj vojojn preterflugi. 

Je la dek dua kaj duono aŭdiĝis granda klakado ekstere en la koridoro, 
kaj ridetanta, kavetvanga virino glitigis la pordon flanken kaj diris, “Ion de 
la ĉareto, karaj?” 

Hari, kiu eĉ ne estis ricevinta matenmanĝon, eksaltis surpieden, sed la 
oreloj de Ron fariĝis denove ruĝetaj kaj li murmuris, ke li alportis 
sandviĉojn. Hari iris eksteren en la koridoro. 

Ĉe la Durslioj li neniam havis iom ajn da mono por dolĉaĵoj, kaj nun, 
kiam laj poŝoj klakadis pro amaso da oro kaj arĝento, li estis preta por aĉeti 
tiom da Mars-ĉokoladoj[!7], kiom li povis porti — sed la virino ne havis 
Mars-ĉokoladojn. Tio, kion ŝi havis, estis Berĉjo Boc' Ĉiagustaj Ĵeleeroj[!8!, 
Bobavel Elstara Blovgumol9), Ĉokoladaj Ranoj, kukurbaj pasteĉoj, 
kaldronaj kukoj, glicerizaj vergoj, kaj multaj aliaj strangaj aferoj, kiujn Hari 
neniam vidis dum sia vivo. Por ne maltrafi ajn ion, li prenis iom de ĉio kaj 
pagis al la virino dek unu arĝentajn ŝiklojn kaj sep bronzajn knetojn. 

Ron gapis kiam Hari alportis ĉion en la kupeon, kaj faligis ĝin sur 
neokupitan sidejon. 

“ “Malsatas, ĉu ne?” 

“Ĝismorte,” diris Hari, elmordante grandan pecon de kukurba pasteĉo. 

Ron estis elpreninta senforman pakaĵon kaj malpakis ĝin. Estis kvar 
sandviĉoj en ĝi. Li disigis unu el ili kaj diris, “Ŝi ĉiam forgesas, ke mi ne 
ŝatas spicitan bovaĵon.” 

“Mi interŝanĝus por tiu unu el ĉi tiuj,” diris Hari, ofertante pasteĉon, 
“Bonvolu —” 

“Vi ne volus ĉi tion, ĝi estas tute seka,” diris Ron. “Ŝi ne havas multon 
da tempo,” li tuj almetis, “ni ja estas kvin.” 

“Bonvolu, prenu pasteĉon,” diris Hari, kiu neniam antaŭe havis ion ajn 
por oferti, nek eĉ iun al kiu oferti ĝin. Li havis bonan senton, sidante tie kun 
Ron, tramanĝante la amason da pasteĉoj, kukoj, kaj dolĉaĵoj (la sandviĉoj 
restis forgesitaj.) 

“Kio estas ĉi tiu?” Hari demandis al Ron, levante paketon de Ĉokoladaj 
Ranoj. “lli ne estas veraj ranoj, ĉu?” Li jam komencis senti, ke nenio 
surprizus lin. 

“Ne,” diris Ron. “Sed rigardu la karton, al mi mankas Agripo.” 

“Kio?” 

“Ho, kompreneble, vi ne scias — paketoj de Ĉokoladaj Ranoj enhavas 
bildkartojn — famaj gesorĉistoj — kiujn oni kolektas, ĉu klare? Mi havas 
preskaŭ kvin cent, sed mi ne havas Agripon aŭ Ptolemeon.” 

Hari malpakis sian Ĉokoladan Ranon kaj prenis la karton. Ĝi montris 
viran vizaĝon. Li portis krescentformajn okulvitrojn, havis longan, 


malrektan nazon, kaj ondajn arĝentajn kapharojn, lipharojn, kaj barbon. Sub 
la bildo aperis la nomo “Albus Zomburdo.” 

“Do tiu estas Zomburdo!” diris Hari. 

“Ne diru al mi, ke vi neniam aŭdis pri Zomburdo!” diris Ron. “Ĉu mi 
povas ekhavi ranon? Eble mi trovos Agripon — dankon —” 

Hari inversigis la karton, kaj legis: 


ALBUS ZOMBURDO 

NUNTEMPA LERNEJESTRO DE PORKALO 

Taksata de multaj kiel la plej eminenta sorĉisto de la nuna epoko, 
Zomburdo estas aparte fama pro sia venko super la Mava sorĉisto 
Grindelvald en 1945, pro la eltrovo de la dek du utiloj de draka sango, kaj pro 
sia laboro pri alĥemio kun sia kolego, Nikolao Flamel. Profesoro Zomburdo 
ŝatas ĉambromuzikon, kaj kegloludon. 


Hari renversis la karton denove kaj vidis mirante, ke la vizaĝo de 
Zomburdo estis malaperinta. 

“Li estas for!” 

“Nu, vi certe ne kredas, ke li restas senokupa la tutan tagon tie,” diris 
Ron. “Li revenos. Ho ne, mi ekhavis Morgana denove, kaj mi jam havas ses 
ekzemplerojn de ŝi... ĉu vi dezirus ĝin? Vi povus komenci kolekton.” 

La okuloj de Ron vagis al la amaso da Ĉokoladaj Ranoj, kiu atendis 
malpakadon. 

“Bonvolu,” diris Hari. Tamen, en la — komprenu — mogla mondo, la 
homoj simple restas senmove en la fotoj.” 

“Vere? Kio, ili tute ne moviĝas?” Ron aspektis mirfrapite. “Strange” 

Hari fiksrigardis dum Zomburdo krablis reen en la bildon sur lia karto, 
kaj donis al li malgrandan rideton. Ron pli interesis manĝi la ranojn ol 
rigardi la Famajn Gesorĉistajn Kartojn, sed Hari ne povis eltiri siajn okulojn 
de ili. Li baldaŭ havis ne nur Zomburdon kaj Morganan, sed ankaŭ Hengist 
de Vudkroft, Alberik Grunio, Circo, Paracelco, kaj Merlino. Li fine tiris 
siajn okulojn for de la Druidino Kliodna, kiu estis gratanta sian nazon, por 
malfermi saketon da Berĉjo Boc” Ĉiagustaj Ĵeleeroj. 

“Vi devas atenti pri tiuj,” Ron avertis al Hari. “Kiam oni diras ĉiagusta, 
tio signifas ĉia gusto — komprenu, vi havas ĉiujn el la ordinaraj, kiaj 
ĉokolada kaj pipromenta kaj marmelada, sed vi plue povas trafi spinacon 
kaj hepataĵon kaj tripon. Georgo opinias, ke li unufoje havis unu kun la 
gusto de mukaĉo.” 

Ron prenis verdan ĵeleeron, rigardis ĝin zorgeme, kaj mordetis ĝin ĉe la 
fino. 

“Fui! — jen burĝonbrasiko! Ĉu klare?” 

lli pasis gajan tempon manĝante la Ĉiagustajn Ĵeleerojn. Hari havis 


rostpanan, kokosan, fazeolaĵan, fragan, karean, herban, kafan, sardinan, kaj 
estis eĉ sufiĉe kuraĝa por mordeti la finon de stranga griza, kiun Ron ne 
volis tuŝi, kaj kiu montriĝis kiel pipro. 

La kamparo, kiu nun flugis preter la fenestro, fariĝis pli sovaĝa. La netaj 
kampoj estis for. Nun vidiĝis arbaroj, tordaj riveroj, kaj mallumaj verdaj 
montetoj. 

Frapo aŭdiĝis ĉe la pordo de ilia kupeo, kaj la rondvizaĝa knabo, kiun 
Hari preterpasis sur kajo naŭ kaj tri kvaronoj, eniris. Li aspektis ploreme. 

“Pardonu,” li diris, “sed ĉu vi vidis bufon ie ajn?” 

Kiam ili kapneis, li ululis, “Mi perdis lin! Li daŭre eskapas de mi!” 

“Li reaperos,” diris Hari. 

“Jes,” diris la knabo mizere. “Nu, se vi vidos lin...” 

Kaj li foriris. 

“Mi ne komprenas, kial li estas tiel ĉagrenata,” diris Ron. “Se mi estus 
portanta bufon, mi perdus ĝin kiel eble plej rapide. Tamen, mi kunportas 
Skabron, do mi ne rajtas kritiki.” 

La rato ankoraŭ dormetis sur la sino de Ron. 

“Li povus morti, kaj oni ne rimarkus ŝanĝon,” diris Ron abomene. “Mi 
provis ŝanĝi lin flava, tiel ke li estu pli interesa, sed la sorĉo ne sukcesis. Mi 
montros ĝin al vi, rigardu...” 

Li fosis en sia kofro kaj eltiris tre uzdifektitan vergon. Ĝi havis 
breĉetojn kelkloke, kaj io blanka glimbrilis ĉe la pinto. 

“La unikorno haro preskaŭ elstaras. Tamen —” 

Li estis ĵus levinta sian vergon kiam la kupea pordo denove glitis 
flanken. La senbufa knabo estis reveninta, sed tiufoje li havis knabino kun 
si. Ŝi jam portis siajn novajn porkalajn robojn. 

“Ĉu iu ajn vidis bufon? Nevil perdis unu,” ŝi diris. Ŝi havis ĉefeman 
parolmanieron, dikan brunan hararon, kaj sufiĉe grandajn antaŭajn dentojn. 

“Ni jam diris al li, ke ni ne vidis ĝin,” diris Ron, sed la knabino ne 
aŭskultis, ŝi rigardis la vergon en lia mano. 

“Ho, vi faras magion? Do, montru nin.” 

Ŝi sidiĝis. Ron aspektis konsternite. 

“E — bone.” 

Li klarigis la voĉon per tuseto. 

Sunlumo, lekanto, buter”, estu brava 

La stultan raton ekŝanĝu flava. 

Li svingis la vergon, sed nenio okazis. Skabro restis griza kaj profunde 
dormanta. 

“Ĉu vi certas, ke tio estas vera sorĉo?” diris la knabino. “Nu, tio ne estas 
tre bona, ĉu? Mi jam provis kelkajn facilajn sorĉojn kiel ekzercon, kaj ĉio 


sukcesis por mi. Neniu en mia familio havas ajnan magion, ĝi estis vera 
surprizo, kiam mi ricevis mian leteron, sed kompreneble mi estis tiel feliĉa, 
fakte ĝi estas la plej bona lernejo por magio, kio ekzistas, oni diras — mi 
jam lernis ĉiujn el niaj kurs-libroj parkere, kompreneble, mi nur esperas, ke 
tio sufiĉas — aliflanke, mi nomiĝas Hermiona Granĝer, kiuj estas vi” 

Ŝi diris la tuton tre rapide. 

Hari rigardis al Ron kaj konsoliĝis, vidante per ties mirfrapita mieno, ke 
ankaŭ li ne lernis ĉiun kurslibron parkere. 

“Mi estas Ron Tordeli,” Ron murmuris. 

“Hari Potter,” diris Hari. 

“Ĉu vere?” diris Hermiona. “Mi scias ĉion pri vi, kompreneble — mi 
ekhavis kelkajn ekstrajn librojn por fona studado, kaj vi estas en Moderna 
Magia Historio kaj La Kresko kaj Falo de la Mavaj Lertoj kaj Ĉefaj 
Sorĉistaj Eventoj de la Dudeka Jarcento.” 

“Mi? Ĉu vere?” diris Hari, sentante sin stupora. 

“Ĉu vere, ĉu vi ne sciis, mi eltrovus ĉion, kion mi povus, se estus mi,” 
diris Hermiona. “Ĉu iu el vi scias en kiu Domo vi estos? Mi jam demandis 
ĉirkaŭe, kaj mi esperas, ke mi estos en Oragrifo, tio ŝajne estas la plej bona 
je multo; oni diras, ke Zomburdo mem estis en ĝi, sed mi supozas, ke 
Korakungo ne estus malbona....tamen, ni devas iri por elserĉi la bufon de 
Nevil. Vi ambaŭ devas ŝanĝi, fakte, mi supozas, ke ni baldaŭ alvenos tie.” 

Kaj ŝi foriris, prenante kun si la senbufan knabon. 

“En kiu ajn Domo mi estos, mi esperos, ke ŝi ne estos en la sama,” diris 
Ron. Li ĵetis sian vergon ree en sian kofron. “Stulta sorĉo — Georgo donis 
ĝin al mi, sendube li sciis, ke ĝi estas senutila.” 

“En kiu Domo estas viaj fratoj?” demandis Hari. 

“Oragrifo,” diris Ron. Malgajo malklarigis lian vizaĝon denove. “Panjo 
kaj Paĉjo ankaŭ estis en ĝi. Mi ne scias, kion ili diros, se mi ne estos tie. Mi 
supozas, ke eĉ Korakungo estus ne fie/ malbone, sed imagu, ke oni metus 
min en Rampeno.” 

“Ĉu tiu estas la Domo en kiu estis Vol—, mi volas diri, Vi-Scias-Kiu?” 

“Jes,” diris Ron. Li ĵetis sin reen en la sidejo, kaj aspektis deprimate. 

“Fakte, ŝajnas al mi, ke la vangharpintoj de Skabro aspektas iomete pli 
hele,” diris Hari, provante distri Ron de pensoj pri la Domoj. “Do, kion faris 
viaj pli aĝaj fratoj post kiam ili finis, fakte?” 

Hari scivolis, kion faras sorĉisto, kiu jam finis sian edukon. 

“Karlo estas en Rumanio studante drakojn, kaj Vilĉjo estas en Afriko 
pro afero de Gajngotoj,” diris Ron. “Ĉu vi aŭdis pri Gajngotoj? La novaĵoj 
kovras la paĝojn de la Ĵurnalo Profeta, sed mi ne supozas, ke vi aŭdis pri tio 
ĉe la mogloj — iu provis prirabi altsekuran ŝloskelon.” 


Hari gapis. 

“Ĉu vere? Kio okazis al ili?” 

“Nenio, pro tio ĝi estas grava novaĵo. Oni ne kaptis ilin. Mia paĉjo diris, 
ke nur fortega Mava sorĉisto povus breĉi Gajngotojn, sed oni ne kredas, ke 
ili prenis ion, kaj tio estas la strangaĵo. Kompreneble, ĉiuj konsternas pro tia 
afero, okaze, ke Vi-Scias-Kiu instigis tion.” 

Hari cerbumis pri la novaĵo. Li komencis sperti pikon de timo, iam ajn li 
aŭdis mencion de Vi-Scias-Kiu. Li supozis, ke tio estis esenca parto de la 
eniro en la magian mondon, sed al li estis pli konvene simple diri 
“Voldemorto” senzorge. 

“Kiu estas via kvidiĉa teamo?” Ron demandis. 

“E — mi ne konas ajnan,” Hari konfesis. 

“Kio!” Ron aspektis mirfrapite. “Ho, nur atendu, tio estas la plej bona 
ludo en la mondo —” Kaj li ekis, klarigante ĉion pri la kvar pilkoj kaj la 
roloj de la ludantoj, rakontante pri la famaj ludoj, kiujn li ĉeestis kun siaj 
fratoj, kaj pri la balailo, kiun li volus akiri, se li povus ekhavi la monon. Li 
ĵus komencis klarigi al Hari pri la nuancoj de la ludo, kiam la kupea pordo 
glitis denove malferme, sed tiam, tiu estis nek Nevil la senbufa knabo, nek 
Hermiona Granĝer. 

Tri knaboj eniris, kaj Hari tuj rekonis tiun en la mezo: li estis la pala 
knabo ĉe la roba butiko de s-ino Malkin. Li nun rigardis Hari kun pli da 
intereso ol li montris tie en Diagon” Aleo. 

“Ĉu estas la vero?” li diris. “Oni diras ĉie en la trajno, ke Hari Potter 
estas en ĉi tiu kupeo. Do, estas vi, ĉu ne?” 

“Jes,” diris Hari. Li rigardis la aliajn knabojn. Ambaŭ estis kompaktaj, 
kaj aspektis ege kruele. Starante ĉe la flankoj de la pala knabo, ili ŝajnis kiel 
liaj gardistoj. 

“Ho, tiu estas Krab kaj tiu estas Klus,” diris la pala knabo senzorge, 
rimarkante kie Hari rigardis. “Kaj mi nomiĝas Malfid, Drako Malfid.” 

Ron tusetis, kio eble kaŝis subridaĉon. Drako Malfid rigardis al li. 

“Ĉu vi trovas la nomon amuza? Ne necesas demandi, kiu vi estas. Mia 
patro diris al mi, ke ĉiuj Tordelioj havas ruĝajn harojn, lentugojn, kaj pliajn 
idojn ol ili kapablas vivteni.” 

Li returniĝis al Hari. “Vi baldaŭ ekscios, ke kelkaj sorĉistaj familioj 
estas ege pli bonaj ol aliaj, Potter. Vi ne profitos de amikoj el la netaŭga 
gento. Mi povos helpi vin en tia afero.” 

Li etendis sian manon por premi tiun de Hari, sed Hari ne akceptis ĝin. 

“Mi kredas, ke mi kapablas senhelpe rekoni la netaŭgan genton,” li diris 
frostece. 

Drako Malfid ne fariĝis ruĝa, sed roza tono aperis sur liaj palaj vangoj. 


“Mi agus pli zorgeme, se mi estus vi, Potter,” li diris malrapide. “Se vi 
ne estos iom pli ĝentila, vi trafos la saman finon, kiel viaj gepatroj. Ili ankaŭ 
ne komprenis rekoni la plibonan. Se vi ariĝas kun sentaŭguloj kiel la 
Tordelioj kaj tiu Hagrid, vi descendos al tia nivelo.” 

Hari kaj Ron ambaŭ stariĝis. 

“Ripetu tion,” Ron diris, kun vizaĝo tiel ruĝa, kiel siaj haroj. 

“Ho, vi intencas lukti kun ni, ĉu ne?” Malfid ridaĉis. 

“Jes, krom se vi eliros tuj,” diris Hari pli kuraĝe ol li sentis, ĉar Krab kaj 
Klus estis multe pli grandaj ol li aŭ Ron. 

“Sed ni ne deziras foriri, ĉu prave, knaboj? Ni jam manĝis ĉion el nia 
manĝaĵo, kaj vi ankoraŭ havas iom.” 

Klus etendis la manon al la Ĉokoladaj Ranoj apud Ron — Ron saltis 
antaŭen, sed antaŭ ol li eĉ tuŝis lin, Klus ekkriis terure. 

Skabro la rato pendis de lia fingro, kun siaj akraj etaj dentoj profunde 
eniĝintaj en lia fingrartiko — Krab kaj Malfid paŝis malantaŭen dum Klus 
hurlante svingis Skabron ĉirkaŭe, ĉirkaŭe, kaj kiam Skabro finfine ĵetiĝis 
for kaj trafis la fenestron, la tri el ili malaperis tuj. Eble ili supozis, ke pluaj 
ratoj kaŭris inter la dolĉaĵoj, aŭ eble ili aŭdis paŝojn, ĉar post sekundo 
Hermiona Granĝer eniris. 

“Kio okazis ĉi tie?” ŝi demandis, rigardante la dolĉaĵojn disigitajn sur la 
planko kaj al Ron, kiu levis Skabron per ties vosto. 

“Ŝajne li estas senkonscia pro la bato,” Ron diris al Hari. Li rigardis 
Skabron pli zorgeme. “Ne — mi ne kredas tion — li denove ekdormis.” 

Kaj tiel li ja faris. 

“Vi jam konatiĝis kun Malfid?” 

Hari rakontis pri ilia renkonto en Diagon” Aleo. 

“Mi aŭdis pri lia familio,” diris Ron grave. “Ili estis inter la unuaj, kiuj 
realiĝis al ni post kiam Vi-Scias-Kiu malaperis. Ili asertis, ke ili estis 
sorĉitaj. Mia paĉjo ne kredas tion. Li diris, ke la patro de Malfid ne bezonis 
pretekston por alligi sin al la Mava Povo.” Li turniĝis al Hermiona. “Ĉu ni 
povus helpi vin por io?” 

“Vi devas hasti kaj surmeti viajn robojn, mi ĵus petis informon de la 
konduktoro, kaj li diris, ke ni baldaŭ alvenos tie. Vi ne estas luktintaj, ĉu? 
Vi estos en embaraso antaŭ ol ni alvenos tie!” 

“Skabro luktis, ne ni,” diris Ron, grimacante al ŝi. Ĉu vi bonvolus foriri 
dum ni ŝanĝas la vestojn?” 

“Bone — mi nur eniris ĉi tie, ĉar ekstere la homoj kondutas tre infanece, 
kurante tie kaj ĉi tie laŭ la koridoroj,” diris Hermiona per indigneta voĉo. 
“Cetere vi havas makulon sur la nazo, ĉu vi sciis tion?” 

Ron kolere rigardis ŝin dum ŝi foriris. Hari rigardis el la fenestro. 


Noktiĝis. Li povis vidi montojn kaj arbarojn sub malhela, purpura ĉielo. La 
trajno ja ŝajne malakcelis. 

Li kaj Ron demetis siajn jakojn kaj surmetis siajn longajn, nigrajn 
robojn. Tiu de Ron estis iom tro mallonga por li, oni povis vidi liajn 
tolŝuojn sub ĝi. 

Voĉo eĥis tra la trajno: “Ni atingos Porkalon post kvin minutoj. Bonvolu 
lasi viajn pakaĵojn sur la trajno, tiuj estos aparte prenataj al la lernejo.” 

La stomako de Hari tordiĝis pro nervoj kaj li rimarkis, ke Ron aspektis 
pale sub la lentugoj. Ili plenŝtopis siajn poŝojn per la restaĵo de la dolĉaĵoj 
kaj kuniĝis kun la homamaso en la koridoro. 

La trajno malrapidiĝis kaj finfine haltis. Homoj puŝe malfermis al si 
vojon ĝis la pordo kaj eksteren al eta malluma kajo. Hari skuetis sin pro la 
malvarma, nokta aero. Tiam lampo venis balancante super la kapoj de la 
studentoj, kaj Hari aŭdis konatan voĉon: “Unu'jaraj! Unu'jaraj ĉi tie! Ĉu 
bone, ”Ari?” 

La granda harplena vizaĝo de Hagrid ĝojbrilis super la maro de kapoj. 

“Venu, sekvu min — ĉu pli da unu”jaraj? Zorgu, r”gardu la vojn! 
Unu'jaraj sekvu min!” 

Glitante kaj stumblante, ili sekvis Hagrid laŭ vojo, kiu ŝajne estis 
dekliva, mallarĝa pado. Estis ege mallume ĉe la flankoj, kaj Hari supozis, ke 
densaj arbaroj devis esti tie. Neniu parolis multe. Nevil, la knabo kiu 
perdadis sian bufon, snufis kelkfoje. 

“Vi ”avos vi'n unuan vidon de Porkalo post nura s”kundo,” Hagrid vokis 
super la ŝultron, “Nur post ĉi tiu kurbo.” 

Aŭdiĝis laŭta “Haaa!” 

La mallarĝa pado ĵus malfermiĝis ĉe la rando de granda, nigra lago. 
Tronante sur alta monto ĉe la transa bordo, kun fenestroj briletantaj sur la 
fono de stelplena ĉielo, estis vasta kastelo havanta sennombrajn turojn. 

“Ne ŝarĝu boaton per pli ol kvar!” Hagrid vokis, montrante floton da 
malgrandaj boatoj flosantaj apud la bordo. Nevil kaj Hermiona sekvis Hari 
kaj Ron en ilian boaton. 

“Ĉu ĉiu estes surŝipe?” kriis Hagrid, kiu havis sian propran boaton. 
“Ĝuste, nun — ANTAŬEN!” 

Kaj ĉiu el la etaj boatoj moviĝis samtempe, glitante trans la lago, kiu 
estis glata kiel vitro. Ĉiu silentis, rigardante supren al la granda kastelo. Ĝi 
imponis super ili dum ili veturis pli kaj pli proksime al la klifo sur kiu ĝi 
staris. 

“Kapoj m'lsupren!” kriis Hagrid kiam la unuaj boatoj atingis la klifon; 
ili ĉiuj klinis siajn kapojn kaj la ŝipetoj portis ilin tra vualo de hedero, kiu 
kaŝis larĝan malfermaĵon en la fundo de la klifo. Ili veturis tra la malluma 


tunelo, kiu ŝajne kondukis ilin rekte sub la kastelon, ĝis kiam ili atingis 
specon de subtera haveno, kie ili elgrimpis sur ŝtonojn kaj gruzerojn. 

“OJ, vi tie! Ĉu tiu ĉi estes via bufo?” diris Hagrid, kiu kontrolis la 
boatojn dum la homoj eliris ilin. 

“Trevor!” kriis Nevil ĝoje, etendante siajn manojn. Tiam ili grimpis 
pasejon tra la roko, sekvante la lanternon de Hagrid, alvenante finfine ĉe 
glata humida gazono ĝuste en la ombro de la kastelo. 

Ili supreniris ŝtonan ŝtuparon kaj amasiĝis ĉirkaŭ la ega, kverka 
ĉefpordo. 

Ciu ĉiuj estes kune? Vi tie, ĉu vi 'nkoraŭ ”aves vi'n bufon” 

Tiam Hagrid levis gigantan pugnon kaj frapis trifoje sur la kastela 
pordo. 


Ĉapitro sep 
La Ordiga Ĉapelo 


La pordo malfermis grumble. Alta, nigrahara sorĉistino staris tie, vestita 
en smeraldkolora talaro. Ŝi grave mienis, kaj Hari ekpensis, ke oni tiun 
virinon prefere ne kontraŭas. 

“La un'ajaraj, profesorino MakGongal,” diris Hagrid. 

“Dankon, Hagrid. Mi nun kondukos ilin.” 

Ŝi tiris la pordon plene malferman. La vestiblo estis sufiĉe granda por 
enhavi la tutan domon de la familio Dursli. La ŝtonaj muroj lumiĝis per 
flagrantaj torĉoj, kiel tiuj de Gajngotoj, dum la plafono obskuriĝis alte 
supren en la mallumo. Antaŭ ili sterniĝis majesta marmora ŝtuparo al la 
supraj etaĝoj. 

Ili sekvis prof. MakGongal trans la ŝtontegita planko. Hari sentis la 
murmuron fare de centoj da voĉoj el pordo dekstre de li — supozeble la 
restaĵo de la studentoj jam estas tie — sed prof. MakGongal kondukis la 
unuajarajn en malgrandan neokupitan ĉambron apud la koridoro. Ili premis 
sin ene, starante eĉ pli kompakte ol ili normale farus, kaj serĉrigardis 
nervoze ĉirkaŭ ilin. 

“Bonvenon en Porkalo,” diris prof. MakGongal. “La semestrokomenca 
bankedo baldaŭ okazos, sed antaŭ ol vi sidiĝos en la Granda Halo, vi fariĝos 
ordigataj en viajn Domojn. La Ordiga Ceremonio tre, tre gravas, ĉar dum 
via tempo ĉi tie, via Domo fariĝos kvazaŭ via familio en Porkalo. Vi prenos 
viajn klasojn kun viaj samdomanoj, dormos en la dormejoj de via Domo, 
kaj libertempe distriĝos vin en ĝia komuna ĉambro.” 

“La kvar Domoj nomiĝas Oragrifo, Hupopufo, Korakungo, kaj 
Rampeno. Ĉiu Domo havas sian noblan historion, kaj ĉiu estas produktinta 
elstarajn gesorĉistojn. Dum vi ĉeestas Porkalon, viaj venkoj gajnos poentojn 
por via Domo. Kontraŭe, ĉiu rompo de la reguloj perdigos poentojn de via 
Domo. Al la jarfino oni premios la Dompokalon al la Domo, kiu posedas la 
plejmulton da poentoj. Tiu estas tre granda honoro. Mi esperos, ke ĉiu el vi 
gajnos laŭdon por sia estonta Domo.” 

“La Ordiga Ceremonio okazos post kelkaj momentoj antaŭ la cetero de 
la Akademio. Mi sugestus, ke vi netigu vin kiel eble dum vi atendas.” 

Ŝia rigardo paŭzis ĉe la mantelo de Nevil, agrafita sub lia maldeksta 


orelo. Hari nervoze provis glatigi siajn harojn. 

“Mi revenos kiam ni estos pretaj por vi,” diris prof. MakGongal. 
“Bonvolu atendi silente ĉi tie.” 

Ŝi eliris la ĉambron. Hari glutis. 

“Precize kiamaniere oni ordigos nin en Domojn?” li demandis al Ron. 

“Speco de provo, mi supozas. Fredo diris, ke ĝi multe doloras, sed li 
ŝercis, laŭ mia suspekto.” 

La koro de Hari terure ekbategis. Provo? Antaŭ la tuta studentaro? Sed li 
jam kapablis neniom da magio — kion subĉiele oni postulos de li? Li neniam 
anticipis ion similan tuj post la alveno! Li ĉirkaŭrigardis ĉagrene, kaj 
rimarkis, ke ĉiuj aliaj ankaŭ teruriĝas. Neniu multe parolis, escepte de 
Hermiona Granĝer, kiu flustris rapide pri la multo da sorĉaĵoj, kiujn ŝi jam 
lernis, kaj sin demandis, kiun inter ili ŝi bezonos. Hari penis ne aŭskulti al 
ŝi. Li neniam tiel ĉagrenis, neniam, eĉ kiam li devis liveri hejmen al la ges- 
roj Dursli raporton fare de la lernejo, ke li iele kolorigis blue la perukon de 
sia instruistino. Li fiksrigardis la pordon. Iumomente prof. MakGongal 
revenos, kaj alprenos lin al lia fatalo. 

Tiam okazis io, kiu eksaltigis lin alte je duona metro super la planko — 
malantaŭ li kelkaj geknaboj ekŝrikis. 

“Do kio!” 

Li anhelis. Simile al ĉiuj ĉirkaŭe. Dudeko da fantomoj ĵus fluis tra 
malantaŭan muron. Perloblankaj kaj iom diafanaj, ili glitadis trans la 
ĉambron, parolante kune, kaj apenaŭ rigardante la unuajarajn. Ŝajne ili 
disputis ion. Iu, kiu similis dikan monaĥon, diradis “Pardoni kaj forgesi, laŭ 
mi. Ni devas doni al li alian ŝancon.” 

“Mia kara Monaĥo, ĉu ni ne donis al Ĝenozo jam tiom da ŝancoj, kiom 
li rajtas? Li fifamigas nin ĉiujn, kaj pensu, li eĉ ne estas vera fantomo. Diru, 
kion vi ĉiuj faras ĉi tie?” 

Fantomo vestita per krispo kaj ŝtrumpoj ekrimarkis la unuajarajn. Neniu 
respondis. 

“Novaj studentoj!” ekdiris la Dika Monaĥo, ridante ĉirkaŭe al ili. 
“Baldaŭ Ordigotaj, mi supozas?” 

Iuj kapjesis mute. 

“Mi esperas vidi vin en Hupopufo!” diris la Monaĥo. “Mia eksa Domo, 
sciu.” 

“Preteriru, nun,” diris akra voĉo, “La Ordiga Ceremonio nun 
komenciĝos.” 

Prof. MakGongal estis reveninta. Po unu, la fantomoj forŝvebis tra la 
kontraŭan muron. 

“Nun viciĝu,” prof. MakGongal ordonis al la unuajaraj, “Kaj sekvu 


„” 


min. 

Kun stranga sento, kiel liaj kruroj ĵus fariĝis elplumbaj, Hari viciĝis post 
sablohara knabo, Ron sekvis, kaj ili marŝis el la ĉambro, ree trans la 
koridoron, tra duoblajn pordojn, kaj en la Grandan Halon. 

Hari neniom eĉ imagis tiel strangan kaj bonegan lokon. Ĝi lumiĝis per 
milmiloj da kandeloj, kiuj pendis enaere super kvar longaj tabloj, kie la 
cetero de la studentoj sidis. Tiuj tabloj estis primetitaj kun brilantaj oraj 
teleroj kaj pokaloj. Ĉe la antaŭo de la halo sterniĝis alia longa tablo, kie 
sidis la instruistoj. 

Prof. MakGongal direktis la unuajarajn, tiel ke ili fine staris en vico 
antaŭ la aliaj studentoj, kun la instruistoj malantaŭ ili. La centoj da 
rigardantaj vizaĝoj aspektis kiel lanternoj en la flamanta kandellumo. Tie 
kaj ĉi tie inter la studentoj, brilis la fantomoj kiel nebuloj arĝentaj. Ĉefe por 
eviti la multajn okulojn Hari ekrigardis supren, kaj rimarkis velure nigran 
plafonon punktitan per steloj. Li aŭdis Hermionan, kiu flustris, “Tiu estas 
sorĉita por aspekti kiel la ekstera ĉielo. Mi legis pri tio en la libro Historio 
de Porkalo.” 

Oni malfacile konstatis, ke estas iu ajn tegmento, kaj la Granda Halo ne 
simple malfermiĝas al la ĉieloj. 

Hari ekrigardis suben, kiam prof. MakGongal mute metis kvarpiedan 
skabelon antaŭ la unuajaraj. Sur la skabelon ŝi metis pintan sorĉistan 
ĉapelon. La ĉapelo estis flikita kaj eluzita, kaj ege malpura. Onklino Petunjo 
neniam permesus, ke tiu venu en la domon. 

Eble ni klopodos eltiri kuniklon el la ĉapelo, Hari freneze ekpensis, aŭ 
ion similan — rimarkante, ke ĉiu en la halo nun fiksrigardas la ĉapelon. 
Ankaŭ li gapis. Dum sekundoj regis profunda silento. Tiam la ĉapelo tikis. 
Ŝiraĵo apud la rando larĝe malfermiĝis kiel buŝo — kaj la ĉapelo komencis 
kanti: 


Ne erare taksu min mallerta, 
Malgraŭ malbeleco ŝajna. 

Prave mi elmontros min pli sperta 
Ol ĉapelo ie ajna. 


Bulĉapelon certe ne komparu, 
Nek cilindron por koncerto. 
Mi, POrdig-Ĉapelo de Porkalo, 
Ja superas sur la verto. 


Sin nenio en la mens” vualas 
De l'Ordig-Capela scio. 
Do surprovu min dum mi rivelas 


Vian ĝustan pozicion. 


Kiu loĝus en la Oragrifo 
Havus ja kuraĝan koron. 

Pro aŭdaco kaj pro nobla vivo 
Oragrifo gajnas gloron. 


Se aliĝos vi al Hupopufo, 

Vi lojalas kaj fidelas. 
Pacience, brave, kaj sen blufo 
Sin la Hupopufaj pelas. 


Saĝa Korakungo la inviton 
Donas al la vigla menso. 

Kiu havas konon kaj la spriton 
Tie trovos sian genton. 


Eble en Rampeno vi eltrovos 
Viajn kor-kolegojn verajn. 
Tiuj ruzaj homoj ĉion provos 
Por gajni la aferojn. 


Do provu min, ne timu mian vorton. 
Ne kalcitru ĉe la rando. 

Mi senmane tenas vian sorton, 

Kaj konsilas al pensanto. 


La tuta halo eksplodis en aplaŭdoj kiam la Ĉapelo finis la kanton. Ĝi 
riverencis al ĉiu el la kvar tabloj, kaj poste fariĝis denove kviete. 

“Do, ni simple surprovos la Ĉapelon,” Ron flustris al Hari. “Mi 
mortigos Fredon. Li persiste babilis pri lukto kontraŭ trolo.” 

Hari ridetis feble. Ja, surprovi ĉapelon li ege preferus ol verki sorĉojn, 
sed tamen li dezirus, ke ili permesiĝu surmeti ĝin ekster la studentara 
rigardo. La Ĉapelo ŝajne postulis multon; Hari ĝuste nun sentis sin nek 
kuraĝa, nek sprita, nek io de la tuta afero. Se nur oni mencius Domon por la 
homoj, kiuj emas al naŭzo, tiu konvenus al li. 

Prof. MakGongal nun antaŭeniris portante longan volvaĵon el 
pergameno. 

“Kiam mi vokas vin pernome, vi surmetos la Ĉapelon kaj sidiĝos sur la 
skabelon por esti ordigata,” ŝi diris. 

“ABOT, Hanna.” 

Knabino rozvizaĝa kaj blonda, kun duopaj harplektaĵoj, stumblis elvice, 
kaj surmetis la Ĉapelon, kiu glitante malsupren kovris al ŝi la okulojn; ŝi 


sidiĝis. Momenta paŭzo— 

“Hupopufo!” ekkriis la Ĉapelo. 

La dekstratablanoj hurais, kaj aplaŭdis, dum Hanna iris por sidiĝi ĉe la 
Hupopufan tablon. Hari vidis la fantomon de la Dika Monaĥo, kiu gestadis 
al ŝi gaje. 

“BONZ, Suzana!” 

“Hupopufo!” ekkriis denove la Ĉapelo, kaj Suzana forhastis por sidiĝi 
apud Hanna. 

“BUT, Teri!” 

“Korakungo!” 

De la dua maldekstra tablo nun aplaŭdo. Kelkaj Korakungaj stariĝis, kaj 
premis al li la manon, dum Teri alvenis al ili. 

“BROKELHURST, Mandi!” ankaŭ iris al Korakungo, sed “BRAŬN, 
Lavenda!” fariĝis la unua nova Oragrifa, kaj de la plej maldekstra tablo 
eksplodis huraoj. Hari vidis la ĝemelajn fratojn de Ron prifajfi. 

“BOVPAŜ, Milicen!” sekve fariĝis Rampena. Eble li imagis ĝin, 
konsiderante ĉion, kiun li aŭdis pri Rampeno, sed laŭ li, 1li ŝajnis malagrabla 
aro. 

Li nun eksentis sin vere malsane. Li memoris la elekton de teamanoj 
dum la sportklasoj en sia eksa lernejo. Li ĉiam elektiĝis laste, ne ĉar li 
malkapablis, sed ĉar neniu emis doni al Dadli la ideon, ke oni estimas je 
Hari. 

“FINĈ-FLEĈLI, Justeno!” “Hupopufo!” 

Hari rimarkis, ke foje la Ĉapelo tuj elkriis la Domnomon, sed alifoje, 
daŭris iu tempo dum ĝi decidis. “FINGAN, Ŝemus,” la sablohara knabo 
apud Hari en la vico, sidis sur la skabelo preskaŭ tutan minuton antaŭ ol la 
Ĉapelo deklaris lin por Oragrifo. 

“GRANĜER, Hermiona!” 

Hermiona kvazaŭ kuris al la skabelo, kaj avide puŝis sian kapon en la 
Ĉapelon. 

“Oragrifo!” kriis la Ĉapelo. Ron ĝemis. 

Terura penso trafis al Hari, kiel teruraj pensoj kutime faras kiam oni 
estas tre nervoza. Se okaze li tute ne elektiĝos je 10? Supoze, ke li sidis tie 
kun Ĉapelo sur la okuloj longtempe ĝis tiam, ke profesorino MakGongal 
ektiris ĝin el de lia kapo, kaj diris, ke certe misago okazis, kaj li prefere 
reentrajniĝu? 

Kiam Nevil LONGEJO, la knabo kiu perdadis sian bufon, vokiĝis, li 
stumble falis survoje al la skabelo. La Ĉapelo daŭris longe decidante pri 
Nevil. Kiam ĝi finfine kriis “Oragrifo,” Nevil ekkuris ankoraŭ portante ĝin, 
kaj devis reen troti inter ŝtormoj de ridegoj, kaj doni ĝin al “MAKDUGAL, 


Morag”. 

Malfid, kiam vokita, pavis antaŭen, kaj tuj atingis sian volon: la Ĉapelo 
apenaŭ tuŝis al li la kapon, kiam ĝi ŝrikis, “Rampeno!” 

Malfid iris al siaj kolegoj Krab kaj Klus, evidente sinkontente. 

Nun ne restis multo da homoj. 

“LUN”...”NAT”...”PARKINSON”..., tiam sekvis paro de ĝemelinoj, 
“PATIL” kaj “PATIL” ...tiam “PERKS, Sali-Anna”..., kaj tiam, fine — 

“POTTER, Hari!” 

Dum Hari antaŭenpaŝis murmuradoj ekflamis, kiel siblantaj fajretoj ĉie 
tra la Halo. 

“Ĉu “Potter” ŝi diris?” 

“Tiu Hari Potter?” 

Laste, antaŭ ol la Ĉapelo glitis sur liajn okulojn, Hari vidis la halon 
plenan je homoj kolstreĉantaj por bone rigardi lin. Tuj poste li vidis la 
nigran internon de la Ĉapelo. Li atendis. 

“Hmm!” diris voĉeto ĉe lia orelo. “Ne facile. Tre malfacile. Multon da 
kuraĝo, mi vidas. Sufiĉe bonan menson ankaŭ. Jen talento! Kara mia, jes! 
Kaj neta soifo por sinprovo; kiel interesa.... Do kien mi metos vin?” 

Hari stringis la randojn de la skabelo, kaj pensis, Ne Rampeno, ne 
Rampeno. 

“Ĉu? Ne Rampeno?” diris la voĉeto. “Ĉu vi estas certa? Vi kapablas esti 
granda, fakte, estas la tuto en via menso, kaj Rampeno helpos vian vojon al 
grandeco, sendube. — Ne? Do, se vi ne estas certa prefere elektu 
“Oragrifo!” 

Hari aŭdis la Ĉapelon kriegi la lastan vorton al la tuta halo. Li elprenis la 
Ĉapelon kaj paŝis tremante al la Oragrifa tablo. Li tiel trankviliĝis pri sia 
aliĝo al ili, kaj ne al Rampeno, ke li apenaŭ rimarkis, ke li ricevas la plej 
laŭtajn huraojn ĝis tiam. Persi, la prefekto, stariĝis kaj vigle svingis la 
manon, dum la ĝemeloj Tordeli kriegis “Ni gajnis Potter! Ni gajnis Potter!” 
Hari sidiĝis kontraŭe al la fantomo kun la krispo, kiun li antaŭe vidis. La 
fantomo frapetis al li la brakon, kaŭzante al Hari la subitan, hororan senton, 
ke li ĵus ekmergis ĝin en sitelon da frosta akvo. 

Li nun povis rekte vidi la Ĉefan Tablon. Ĉe la proksima flanko sidis 
Hagrid, kiu trafis lian atenton, kaj bondezire gestis al li per polekso. Hari 
ridis ree. Kaj tie en la mezo de la Ĉefa Tablo, en granda ora seĝo sidis 
Albus Zomburdo. Hari rekonis lin tuj per la karto, kiun li eltiris de la 
Ĉokolada Rano. La arĝentaj haroj de Zomburdo estis en la tuta halo la sola 
afero, kiu brilis tiom, kiom la fantomoj. Hari ankaŭ ekvidis prof. Ciuron, la 
nervoza juna viro, kun kiu li konatiĝis ĉe la Likema Kaldrono. Li aspektadis 
tre strange en granda purpura turbano. 


Kaj nun restis nur kvar ordigotaj homoj. “TOMASO, Dijn,” nigrulo eĉ 
pli alta ol Ron, kuniĝis je Hari ĉe la Oragrifa tablo, kaj tiam sekvis Ron en 
la vico. Li jam fariĝis palverda. Hari sub la tablo krucigis siajn fingroj por 
bonŝanco, kaj en sekvanta momento la Ĉapelo kriegis “ORAGRIFO!” 


Hari aplaŭdis laŭte kun la aliaj dum Ron kolapsis en la seĝon apud Hari. 
“Bone farita, Ron, bonege,” deklamis Persi Tordeli pompe trans Hari dum 
“TURPIN, Lisa” fariĝis Korakunga. 

Finfine “ZABINI, Blazio” fariĝis Rampena. Profesorino MakGongal 
revolvis sian pergamenon, kaj elprenis la Ordigan Ĉapelon. 

Hari rigardis suben al sia malplena ora telero. Li nur ĵus rimarkis, kiom 
li malsatas. La kukurbaj pasteĉoj ŝajnis antikvaj memoroj. 

Albus Zomburdo jam stariĝis. Li ĝojbrilis al la studentoj, siaj brakoj 
elstreĉitaj, kvazaŭ sia plej granda plaĉo estus vidi ĉiujn tie antaŭ li. 

“Bonvenon,” li diris. “Bonvenon al nova jaro ĉe Porkalo. Antaŭ la 
komenco de nia bankedo, mi deziras diri kelkajn vortojn. Jen ili: 
Sencerbulo! Balengraso! Strangumo! Ekpinĉo! .....Dankon!” 

Li ree sidiĝis. Ĉiuj aplaŭdis kaj hurais. Hari ne sciis ĉu ridi aŭ ne. 

“Ĉu li ne iomete...frenezas?” li demandis necerte al Persi. 

“Frenezas?” diris Persi poze. “Li estas genia. La plej kapabla sorĉisto de 
la mondo! Sed li iomete frenezas, jes. Terpomojn, Hari?” 

Hari ekgapis. La pladoj antaŭ li nun entenis amasojn da manĝaĵoj. Li 
neniam vidis tiom da bongustaj aferoj kolektitaj sur unu tablo: rostbefo, 
rostita kokaĵo, porkokotletoj kaj ŝafidkotletoj, kolbasoj, larditaj bifstekoj, 
terpomoj bolkuiritaj, rostitaj, kaj frititaj, flano de Jorkŝiro[?!1, pizoj, karotoj, 
viandsaŭco, keĉupo, kaj, pro stranga nekonata kialo, pipromentsukeraĵoj. 

La ges-roj Dursli estis neniam precize malsatmortigintaj Hari, sed tamen 
neniam permesis al li manĝi tiom, kiom li dezirus. Dadli estis ĉiam 
forpreninta iun ajn, kiun Hari ŝatis, eĉ kiam tio malsanigus lin. Do Hari 
amasigis sur sian teleron iom da ĉio, escepte de la pipromentsukeraĵoj. Ĉio 
multe bongustis. 

“Ŝajne frandas tio,” diris la fantomo kun krispo malfeliĉe, rigardante 
triste dum Hari distranĉis sian bifstekon. 

“Ĉu vi ne--?” 

“Mi nenion manĝis ekde preskaŭ kvarcent jaroj,” diris la fantomo. “Mi 
ne bezonas tion, kompreneble, sed oni tamen sentas la mankon. Mi dubas, 
ke mi jam presentis min? Kavaliro Nikolao de Mizgila-Porpington!2! je via 
dispono. La Rezidanta Fantomo de Oragrifa Turo.” 

“Mi ja konas vin!” Ron ekdiris. “Miaj fratoj rakontis pri vi — vi estas 
Preskaŭ Senkapa Niko!” 


“Mi preferus, se vi vokus min per Kavaliro Nikolao de Mizgila —,” la 
fantomo rigide komencis, sed sablohara Ŝemus Fingan interrompis. 

“«i»Preskaŭ «X/i»senkapa? Kiel vi povas esti preskaŭ senkapa?” 

Kavaliro Nikolao mienis ege ĝenate, kvazaŭ la babileto tute ne iris laŭ 
lia intenco. 

“Tiele,” li diris agacate. Li ekprenis sin per la maldekstra orelo, kaj tiris. 
Lia tuta kapo forsvingis de lia kolo, kaj falis sur la ŝultron kvazaŭ pivotante 
sur ĉarniro. Evidente oni provis lin senkapigi, sed fuŝis tion. Ŝajne kontenta 
pro iliaj ŝokitaj mienoj, Preskaŭ Senkapa Niko renversis sian kapon ree sur 
la kolon, tusis, kaj diris, “Nu — novaj Oragrifaj! Mi esperas, ke vi helpos nin 
gajni la Doman konkurson venontjare? Jam neniam estas pasinte tiom da 
jaroj sen premia gajno fare de Oragrifo. La Rampenaj jam gajnis la Pokalon 
sinsekve ses jarojn! La Sanga Barono fieras preskaŭ netolereble — li estas la 
Rampena fantomo.” 

Hari alrigardis la Rampenan tablon, kaj vidis teruran fantomon, tie 
sidantan, kun senesprimaj okuloj, senmovaj en marasma vizaĝo, kaj robo 
makulita de arĝenta sango. Li estis rekte apud Malfid, kiu, plaĉe al Hari, 
evidente ne ege ŝatis la sidaranĝojn. 

“Kiel li duŝiĝis per sango?” demandis Ŝemus kun avida interesiĝo. 

“Mi neniam demandis pri tio,” diris Preskaŭ Senkapa Niko delikate. 

Kiam ĉiuj jam manĝis tiom, kiom ili kapablis, la restaĵoj de la manĝaĵo 
malaperis de la teleroj, kiuj fariĝis brile puraj, kiel antaŭe. Post momento la 
desertoj aperis. Jen blokoj da glaciaĵo de ĉiu imagebla gusto, pomtortoj, 
melastortetoj, krembulkoj kun ĉokolada glazuro, sukerbulkoj plenigitaj de 
konfitaĵo, savarino, fragoj, ĵeleo, rizfrandaĵo[?2]... 

Dum Hari provizis sin per melastorteto, la konversacio ektemis pri iliaj 
familioj. 

“Mi estas miks-rasa,” diris Ŝemus. “Mi” paĉjo estas moglo. Panjo ne 
konfesis antaŭ la edziĝo, ke ŝi estas sorĉistino. Kia malagrabla ŝoko al li.” 

La aliaj ridis. 

“Kaj pri vi, Nevil?” demandis Ron. 

“Nu, Avinjo vartis min, kaj ŝi estas sorĉistino,” diris Nevil, “sed la 
familio kredis longtempe, ke mi estis pure mogla. Mia Praonklo Alĉjo 
provadis trafi min nesingarda, kaj trudi ian magion el mi — li unufoje puŝis 
min de la ekstremon de la varfo Blackpula; mi preskaŭ dronis — sed nenio 
okazis antaŭ ol mi estis okjara. Praonklo Alĉjo alvizitis por vespermanĝi, 
kaj pendigadis min per la kruroj, el duaetaĝa fenestro, kiam Praonklino 
Enida oferis al li meringon, kaj li senintence lasis min fali. Sed mi resaltis — 
laŭlonge de la tuta ĝardeno, kaj en la straton. Ĉiuj ekĝojis ege, Avinjo ploris 
pro feliĉo. Imagu vidi iliajn vizaĝojn, kiam mi akceptiĝis ĉi tie! Oni ja 


pensis, ke eble mi ne havis sufiĉon da magio por eniri, fakte. Praonklo Alĉjo 
tiom kontentis, ke li aĉetis por mi la bufon.” 

Flanke de Hari, Persi Tordeli kaj Hermiona diskutis pri la lecionoj. (“Mi 
tiom deziras, ke ili baldaŭ komencos, estas tiom da lernindaĵoj, mi precipe 
interesiĝas pri Transformado, vi scias, ŝanĝi iun al alia, oni diras, ke estas 
tre malfacile — ,” “Vi komencos je malgranda skalo, nur ŝanĝante alumetojn 
al kudriloj, kaj simile —”) 

Hari, kiu komencis senti sin kontenta kaj dormema, denove rigardis 
supren al la Ĉefa Tablo. Hagrid prenis profundan gluton el sia pokalo. 
Profesorino MakGongal parolis kun prof. Zomburdo. Profesoro Ciuro en sia 
absurda turbano parolis kun instruisto, kiu havis grase nigrajn harojn, 
beksimilan nazon, kaj palflavan haŭton. 

Ĝi okazis tre subite. La beknaza instruisto rigardis preter la turbano de 
Ciuro, rekte en la okulojn de Hari — kaj akra, bruliga doloro fulmis trans la 
cikatron sur la frunto de Hari. 

“Ve!” Hari plaŭdis sian frunton per sia mano. 

“Kio estas?” demandis Persi. 

“Ne-nenio.” 

La doloro foriris tiel rapide, kiel ĝi alvenis. Pli malfacile estis forpasigi 
la senton, kiun Hari ricevis de la rigardo fare de la instruisto — senton, ke tiu 
neniel ŝatas Hari. 

“Kiel nomiĝas la instruisto parolante al profesoro Ciuro?” li demandis al 
Persi. 

“Ho! Vi jam konas Ciuron, ĉu? Ne surprize, ke li mienas tiel nervoza; 
tiu estas profesoro Snejp. Li instruas Pociojn, sed ne volonte — ĉiu scias, ke 
li celas al la posteno de Ciuro. Konas multon pri la Mavaj Lertoj, tiu 
Snejp!” 

Hari observis je Snejp iun tempon, sed Snejp alrigardis lin neniam 
denove. 

Finfine la desertoj malaperis siavice, kaj prof. Zomburdo denove 
surpiediĝis. La Halo silentiĝis. 

“E — nur kelkaj vortoj nun kiam ni ĉiuj estas manĝigitaj kaj akvumitaj. 
Mi havas por vi kelkajn semestrokomencajn avizojn.” 

“Unuajaraj notu, ke iri al la arbaro ĉe la Akademio estas prohibata[23] al 
ĉiuj studentoj. Kaj ankaŭ iuj de la pli aĝaj studentoj profitus memori tion.” 

La briletaj okuloj de Zomburdo ekflamis en direkto al la ĝemeloj 
Tordeli. 

“Ankaŭ sinjoro Ŝteleti, la intendanto, estas petinta min memorigi al vi, 
ke la magio ne uzatu en la koridoroj inter klasoj.” 

“Kvidiĉaj elprovoj okazos dum la dua semajno de la semestro. Ĉiu, kiu 


interesiĝas konkuri por sia Domo kontaktu sinjorinon Viskio.” 

“Kaj finfine, mi devas informigi vin, ke ekde ĉi tiu jaro la koridoro ĉe la 
dekstra flanko de la tria etaĝo estas eksterlima al ĉiuj, kiuj ne preferus morti 
tre dolore.” 

Hari ridis, sed li estis unu el la malmultaj kiuj faris tion. 

“Li ŝercas, ĉu ne?” Hari flustris al Persi. 

“Ŝajne ne,” diris Persi, grimacante al Zomburdo. “Estas strange, ĉar li 
kutime klarigas al ni la kialon, kiam oni malpermesas al ni iri ien — la arbaro 
estas plena je danĝeraj bestoj, tion ĉiuj scias. Mi vere anticipus, ke li antaŭe 
informu la prefektojn, se ne ĉiujn.” 

“Kaj nun, antaŭ ol ni iros por enlitiĝi, kantu ni la Himnon de la 
Akademio!” kriis Zomburdo. Hari rimarkis, ke la ridetoj de la aliaj 
instruistoj fariĝis iome rigidaj. 

Zomburdo pervipetis sian vergon, kiel se li forpelus muŝon sidante ĉe la 
pinto, kaj longa, orkolora rubando pafiĝis el ĝi, flugante alte super la tabloj, 
kaj tordante sin kiel serpento, en formon de vortoj. 

“Ĉiu elektu sian plej ŝatatan melodion,” diris Zomburdo, “Kaj ni eku!” 
Kaj la ĉeestantoj kriegis: 


Kara Porkalo, por kia kialo, 
Regalu nin bonvole per instruo. 
Ĉu ni estu kalvaj avoj aŭ 

Junaj kun skrapvundo sur genuo. 


Niaj kapoj nun deziras 

Sorbi iun interesan eron. 

Ili prave nur enhavas 

Mortajn muŝojn, polvon, kaj aeron. 


Do instruu sciindaĵojn, 

Niajn forgesaĵojn nun esprimu. 
Vi disdonos, ni ekkonos. 
Lernu ni kaj niaj cerboj ŝimu! 


Ĉiu finis la himnon siatempe. Ĉe la fino la ĝemeloj Tordeli sole kantadis 
laŭ tre malrapida funebra marŝo. Zomburdo kondukis iliajn lastajn versojn 
perverge, kaj je la fino li pli laŭte ol ĉiuj aplaŭdis ilin. 

“Ho muziko!” li diris, sekigante siajn okulojn. “Tiu magio superas ĉion, 
kiun ni faras ĉi tie. Kaj nun al la litoj! Eku al!” 

La Oragrifaj unuajaraj sekvis Persi tra la babilantajn homamasojn, el la 
Granda Halo, supren per la marmora ŝtuparo. La kruroj de Hari denove 
pezis kiel plumbo, sed nur ĉar li estis tiel laca kaj plenŝtopita per manĝaĵoj. 


Li tiom dormemis, ke tio eĉ ne surprizis al li, ke la pentraĵaj homoj laŭ la 
koridoroj flustris kaj gestis, dum ili preteriris, aŭ ke Persi gvidis ilin dufoje 
tra pordojn kaŝitajn malantaŭ glitantaj muroj kaj pendantaj tapiŝoj. Ili 
grimpis pluajn ŝtuparojn, oscedante kaj stumblante, kaj Hari ĵus demandis al 
si kiom plue oni devas iri, kiam ili subite ekhaltis. 

Fasko de bastonoj pendis en la aero antaŭ ili, kaj kiam Persi 
antaŭenpaŝis, ili ekĵetadis sin al li. 

“Ĝenozo,” Persi flustris al la unuajaraj. “Brufantomo.” Li plilaŭtigis la 
voĉon, “Ĝenozo, montru vin!” 

Laŭta, moka sono, kiel aero lasata el pneŭo, respondis. 

“Ĉu vi deziras, ke mi iru al la Sanga Barono?” 

Sonis “paf!” kaj malgranda viro, kun malicaj malhelaj okuloj kaj larĝa 
buŝo, aperis, ŝvebante kruckrure en la aero kaj ĉirkaŭbrakante la bastonojn. 

“Hoooooooo,” li diris kun malica gako, “Edaj Unuaĉjoj! Kia ludo!” 
Subite li falatakis ilin. Ĉiuj ekkaŭris. 

“Foriru, Ĝenozo, aŭ krome la Barono eklernos de tiu ĉi, mi ne ŝercas,” 
elbojis Persi. 

Ĝenozo montris sian langon, kaj malaperis, faligante la bastonojn sur la 
kapon de Nevil. Ili aŭdis lin forzumi, klakante la ferajn kirasaĵojn dum li 
preteriris. 

“Zorgu, ke vi gardu vin kontraŭ Ĝenozo,” diris Persi, dum ili ekpaŝis 
antaŭen. “La Sanga Barono estas la sola, kiu povas regi lin, li eĉ ne atentis 
al la prefektoj. Ni alvenas.” 

Ĉe la ekstremo de la koridoro pendis pentraĵo de tre dika damo en ruĝa 
robo el silko. 

“Pasvorto?” ŝi demandis. 

“Drakokapo,” diris Persi, kaj la pentraĵo forsvingiĝis, aperigante rondan 
truon en la muro. Ili tragrimpis ĝin — Nevil bezonis helpŝovon — kaj sin 
trovis en la Oragrifa komunĉambro, konvena ronda ĉambro plena je foteloj 
kun molaj, kunpremeblaj kusenoj. 

Persi direktis la knabinojn tra unu pordon por ilia dormejo, kaj la 
knabojn tra alian. Ĉe la supro de helica ŝtuparo — kompreneble en unu el la 
turoj — ili finfine eltrovis siajn dormejojn: kvin litojn kun baldakenoj kaj 
drapiritajn per riĉruĝaj veluraj kurtenoj. Iliaj kofroj estis jam portitaj supren. 
Tro lacaj por paroli multe, ili surtiris siajn piĵamojn, kaj stumblis enliten. 

“Bonega manĝaĵo, ĉu ne,” Ron murmuris al Hari tra la drapiraĵoj. 

“Fore, Skabro! Li maĉas miajn littukojn!” 

Hari intencis demandi al Ron, se li estis provinta la melastortetojn, sed li 
tuj endormiĝis. 

Eble Hari estis iome tro manĝinta, pro kio li havis tre strangan sonĝon. 


En tiu li portas la turbanon de prof. Ciuro, kaj ĝi paroladas al li, dirante, ke 
li devas senprokraste transigi sin al Rampeno, ĉar tio estas lia destino. Hari 
diras al la turbano, ke li ne deziras aliĝi al Rampeno; ĝi fariĝas pli kaj pli 
peza; li provas eltiri ĝin, sed ĝi krampas sin dolore sur la kapo — kaj jen 
Malfid, ridante al li, dum li luktas kontraŭ ĝi — tiam Malfid fariĝas la 
beknaza instruisto Snejp, kies ridego sonas akre kaj frostige — jen fulmo de 
verda lumo kaj Hari vekiĝis, ŝvitante kaj tremante. 

Li turnis sin kaj denove endormiĝis, kaj kiam li vekiĝis matene, li estis 
la sonĝon tute forgesinta. 


Ĉapitro ok 
La Majstro de Pocioj 


“Tie, rigardu.” 

“Kie?” 

“Apud la alta ruĝharulo.” 

“Kun la okulvitroj” 

“Ĉu vi vidis lian vizaĝon?” 

“Ĉu vi rimarkis lian cikatron?” 

Flustradoj sekvis Hari ekde la momento, kiam li eliris el sia dormejo la 
sekvantan tagon. Homoj, viciĝantaj ekster klasĉambroj, staris piedpinte por 
bone rigardi lin, aŭ en la koridoroj revempaŝis por ree preteriri lin, 
fiksrigardante. Hari preferus, ke ili ne faru tion, ĉar l klopodis eltrovi la 
vojojn al siaj klasoj. 

Ekzistis cent kvardek du ŝtuparoj en la kastelo de Porkalo: iuj larĝaj kaj 
ampleksaj; iuj mallarĝaj kaj skuiĝemaj; iuj kondukis aliloken hazarde je la 
vendredoj; iuj entenis malaperantan ŝtupon meznivele, kiun oni devis 
primemori kaj pretersalti. Ja estis pordoj nemalfermeblaj, krom se oni 
ĝentile pripetis ilin, aŭ tiklis al ili la precize ĝustan lokon; kaj pordoj, kiuj eĉ 
ne estis veraj pordoj, sed firmaj muraj, kiuj simple ŝajnigas esti pordoj. 
Plue, estis ege malfacile memori, kie io ajn lokiĝas pro tio, ke ĉio evidente 
ĉirkaŭvagis ofte. La homoj de la pentraĵoj daŭre vizitis unu la alian, kaj Hari 
opiniis, ke la kirasaj kombineoj kapablas ĉirkaŭmarŝi. 

Ankaŭ la fantomoj neniom helpis. Estis ĉiam malagrabla ŝoko, kiam iu 
el ili subite traglitis la pordon, kiun oni provis malfermi. Preskaŭ Senkapa 
Niko ĉiam ŝatis helpi la novajn Oragrifajn pri la ĝusta direkto, sed Ĝenozo 
la Brufantomo egalvaloris du ŝlositajn pordojn kaj unu trompan ŝtuparon al 
tiu, kiu malfruis por iu klaso kaj trafis lin. Li faligus al oni rubujojn sur la 
kapon, tirus la tapiŝon de sub la piedoj, ĵetbatus onin per kreteroj, aŭ 
ŝtelvenus, nevideble, al oni de malantaŭen, ektirus lian nazon, kaj ŝrikus, 
“KAPTIS VIAN RONKILON!” 

Eĉ pli malhelpe ol Ĝenozo, se tio eblis, estis la intendanto, Argus 
Ŝteletil241]. Hari kaj Ron sukcesis prikuspi lin ĝuste je sia unua mateno. 
Ŝteleti ektrovis ilin dum ili provis perforti sian vojon tra pordon, kiu 
malbonŝance estis la enirejo al la eksterlima koridoro de la tria etaĝo. Li 


rifuzis akcepti, ke ili estas perdintaj la ĝustan vojon, konstatis, ke ili intence 
provas enrompi en la koridoron, kaj minacis forŝlosi ilin en la karcero, kiam 
ili saviĝis de prof. Ciuro, kiu ĵus preteriris. 

Ŝteleti posedis katinon, nomatan S-ino Noris, malgrasa, polvokolora 
estulo kun ŝvelintaj lampsimilaj okuloj, precize kiel tiuj de Ŝteleti. Ŝi 
patrolis la koridorojn sole. Oni rompu iun regulon antaŭ ŝi, eĉ je harlarĝo, 
kaj ŝi ekforirus por trovi Ŝteleti, kiu aperus anhelante, post du sekundoj. 
Ŝteleti konis la sekretajn vojojn de la kastelo pli bone ol iu ajn (eble kun 
escepto de la ĝemeloj Tordeli), kaj povis ekveni tiel subite, kiel iu ajn 
fantomo. Inter la studentoj ĉiuj malamis lin, kaj la plej kara ambicio de 
multaj estis tio, ke ili donu al S-ino Noris viglan piedbaton. 

Eĉ kiam oni sukcesis trovi ilin, oni ankoraŭ taskiĝis pri la klasoj mem. 
La magio konsistis, kion Hari rapide sciiĝis, el pli multe ol flirtigi la vergon 
kaj diri kelkajn kuriozajn vortojn. 

Il devis studi la noktajn ĉielojn per teleskopoj je ĉiu merkredo, kaj lerni 
la nomojn de multaj steloj kaj la movadojn de la planedoj. Trifoje en 
semajno, por studi la Herbologion sub instruo de plumpa sorĉistineto 
nomata prof. Sproso, ili eliris al la forcejoj malantaŭ la kastelo, kie ili lernis 
kiel prizorgi ĉiun de multaj strangaj plantoj kaj fungoj, kaj sciiĝis la utilon 
de ĉiu. 

Sendube la plej teda klaso estis la Historio de Magio, kiu estis la sola, 
kie fantomo lekciis. Profesoro Binz estis ja tre aĝa estinta, kiam li 
endormiĝis antaŭ la fajro en la instruista salono, kaj la sekvantan matenon 
ekstaris por prelegi, postlasante sian korpon. Profesoro Binz zumparolis 
daŭre, daŭre dum ili skribaĉis nomojn kaj datojn, kaj interkonfuzis Emerik 
la Fieca kaj Urik la Freneza. 

Prof. Flirtmeĉo, la instruisto por Sorĉoj, estis malalta sorĉisteto, kiu 
devis stari sur amaso da libroj por vidi super sian skribtablon. Ĉe la 
komenco de ilia unua klaso li kontrolvokis la klasregistron, kaj kiam li trafis 
la nomon de Hari li ekkriis ekcitatan pepon, kaj rulfalis ekstervide. 

Prof. MakGongal ankoraŭ estis unika. Hari tute pravis pri la sento, ke ŝi 
ne estas ĝusta instruisto al kiu kontraŭi. Strikta kaj lerta, ŝi donis al ili 
avertodiron je la momento, kiam ili unuafoje sidiĝis en ŝia klaso. 

“La Transformado troviĝas inter la plej kompleksaj kaj danĝeraj formoj 
de magio, kiujn vi lernos ĉe Porkalo,” ŝi diris. “Kiu ajn faros stultaĵon en 
mia klaso foriros, kaj neniam revenos. Vi estas avertitaj.” 

Tiam ŝi ŝanĝis sian skribtablon al porko kaj reen al tablo. Tio impresis 
ĉiujn, kaj ili avidis komenci mem, sed baldaŭ eksciis tion, ke ili neniam 
ŝanĝos la meblojn al bestoj antaŭ ol fari longan studadon. Post surpaperigo 
de multaj kompleksaj notoj, ĉiu ricevis alumeton, kaj komencis la klopodon 


de ŝanĝi ĝin al kudrilo. Ĝis la fino de la klaso sole Hermiona Granĝer efikis 
iun ajn ŝanĝon al sia alumeto. Profesorino MakGongal montris al la klaso, 
kiel ĝi estas fariĝinta tute arĝenteca kaj pinta, kaj favoris Hermionan per 
unu el siaj maloftaj ridetoj. 

La klaso sendube la plej antaŭĝuita de ĉiuj estis la Defendo Kontraŭ la 
Mavaj Lertoj, sed la lecionoj de Ciuro rivelis sin kiel ŝerco. Lia klasĉambro 
odoregis je ajlo, per kiu, laŭ onidiro, li intencis forturni certan vampiron, 
kun kiu li konatiĝis en Rumanio, kaj kies alveno por kapti lin, je iu venonta 
tago, li timis. Lia turbano, laŭ li, estis donaco de iu afrika princo, por 
dankesprimo pro lia forigo de ĝena sorĉkadavro[251, sed neniu tute kredis 
tiun klarigon. Ekzemple, kiam Ŝemus Fingan avide petis rakonton pri tio, 
kiel Ciuro luktadis kontraŭ la sorĉkadavro, Ciuro ruĝiĝis, kaj komencis 
paroli pri la vetero; krom tio, oni rimarkadis kuriozan odoron, kiu ŝvebis 
ĉirkaŭ la turbano, kaj la ĝemeloj Tordeli insistis, ke ankaŭ ĝi estas 
plenŝtopita per ajlo, tiel, ke Ciuro ŝirmu sin kie ajn li iras. 

Hari trankviliĝis pri tio, ke laŭ la vojo al lernado de magio li ne estis je 
kilometroj malantaŭ la aliaj. Multaj studentoj devenis de moglaj familioj 
kaj, kiel li, simple ne konceptis, ke gesorĉistoj ekzistas. Kaj estis tiom por 
lerni, ke eĉ homoj kiel Ron havis nur malgrandan antaŭecon. 

Vendredo estis aparta tago por Hari kaj Ron. Ili finfine sukcesis trovi 
sian vojon al la Granda Halo por matenmanĝo, tute sen eraro survoje. 

“Kion ni havas por hodiaŭ?” Hari demandis al Ron dum li elverŝis 
sukeron sur sian kaĉon. 

“Duopan klason de Pocioj kun la Rampenaj,” diris Ron. “Snejp estas la 
Domestro de Rampeno. Oni diras, ke li ĉiam favoras ilin — nun ni povas 
ekscii, se tio pravas.” 

“Se nur MakGongal favorus nin,” diris Hari. Profesorino MakGongal 
estris Oragrifa Domo, sed tio ne malpersvadis ŝin doni al ili amasegon da 
hejmtaskoj lastatage. 

Ĝuste tiam, la poŝto alvenis. Antaŭ nun Hari jam alkutimiĝis al tio, sed 
li ricevis iom da ŝoko je la unua mateno, kiam cento da strigoj estis subite 
glisantaj en la Grandan Halon dum mantenmanĝo, krozante super la tabloj 
ĝis tiam, ke ili ekvidas siajn posedantojn, kaj faligante leterojn kaj pakaĵojn 
en iliajn sinojn. 

Ĝis tiam Hedvig ne estis alportinta ion ajn al Hari. Ŝi fojfoje flugis al li 
por mordeti al li la orelon, kaj preni iom da rostita pano antaŭ foriri al sia 
dormo ĉe la strigejo kun la ceteraj strigoj de la lernejo. Ĉi tiu mateno, 
tamen, ŝi flirtis suben inter la konfitaĵo kaj la sukero, kaj faligis noton sur la 
teleron de Hari. Hari tuj ŝiris ĝin malferma. Sur ĝi skribita per tre malnetaj 
literaĉoj staris: 


Kara Hari, 

Mi scias, ke vi ferias la vendredajn postagmezojn, do ĉu vi volus alveni, 
kaj preni tason da teo kun mi je la tria? Mi deziras ekscii la tuton pri via 
unua semajno. Sendu al ni respondon ree per Hedvig. 

Hagrid 

Hari pruntis la plumon de Ron, skribaĉis Jes, dankon, ĝis poste sur la 
malantaŭo de la noto, kaj forsendis Hedvig denove. 

Bonŝance Hari povis antaŭĝui la teon kun Hagrid, ĉar la leciono de 
Pocioj fariĝis la plej malbona afero, kiu ĝis tiam estis okazinta al li. 

Dum la semestrokomenca bankedo, Hari ekhavis la ideon, ke prof. 
Snejp malŝatis lin. Antaŭ la fino de la unua klaso de Pocioj, li sciis, ke li 
estas malprava pri tio. Snejp ne malŝatis Hari — li malamegis lin. 

Klasoj de Pocioj okazis sube en unu el la karceroj. Tie estis pli 
malvarme ol supre en la ĉefa parto de la kastelo, kaj tio estus sufiĉe hirtiga, 
sen la peklitaj bestoj flosantaj en vitraj bokaloj ĉie laŭ la rando de la 
ĉambro. 

Snejp, kiel Flirtmeĉo, komencis la klason per kontrolvoko, kaj kiel 
Flirtmeĉo, li paŭzis ĉe la nomo de Hari. 

“Ho, jes,” li diris milde, “Hari Potter. Nia nova — renomulo.” 

Drako Malfid kaj liaj amikoj Krab kaj Klus subridaĉis malantaŭ siaj 
manoj. Snejp finis la vokon de la nomoj kaj levante siajn okulojn rigardis la 
klason. Liaj okuloj estis nigraj kiel tiuj de Hagrid, sed al ili tute mankis la 
varmeco de Hagrid. Ili aspektis frostece kaj malplene, kaj memorigis onin je 
tuneloj mallumaj. 

“Vi estas ĉi tie por lerni la subtilan sciencon kaj la precizan arton de la 
pocipreparado,” li komencis. Li parolis per voĉo apenaŭ pli laŭta ol flustro, 
sed ili kaptis ĉiun vorton — kiel prof. MakGongal, Snejp havis la talenton 
por teni sen klopodo la klason en silenteco. “Ĉar tio temas malmulte pri 
stulta vergflirtado, iuj inter vi apenaŭ konstatos, ke ĝi estas magio. Mi ne 
atendos, ke vi vere komprenos la belecon de ĝentile boletanta kaldrono kun 
siaj trembrilantaj vaporoj, la delikatan povon de fluaĵoj, kiuj rampas tra 
homaj vejnoj, sorĉante la menson, ekkaptante la sentojn...mi povas instrui 
al vi kiel enboteligi la famon, fermenti la gloron, eĉ enŝtopi la morton — se 
vi ne estas tia aro de sencerbuloj, kian mi kutime devas instrui.” 

Plua silento sekvis tiun mallongan paroladon. Hari kaj Ron alrigardis 
unu la alian kun levataj brovoj. Hermiona Granĝer sidis ĉe la rando de sia 
seĝo, kaj avide atendis okazon por pruvi, ke ŝi ne estas sencerbulo. 

“Potter!” diris Snejp subite. “Kio rezultus, se me almetus polvitan 
radikon de asfodelo al infuzo de absinto?” 

Polvitan radikon de kio al kia infuzo? Hari ekrigardis Ron, kiu ŝajne 


estis tiel konsternata, kiel li; la brako de Hermiona eksaltis plene etendite 
supren. 

“Mi ne scias tion, sinjoro,” diris Hari. 

La lipoj de Snejp kurbiĝis en ridaĉon. 

“Ta, ta, ta — la famo klare ne sufiĉas por ĉio.” 

Li ignoris la brakon de Hermiona. 

“Provu ni alian demandon, Potter, kie vi serĉus, se mi ordonus, ke vi 
alportu al mi bezoaron?” 

Hermiona etendis sian brakon tiel alte supren, kiel ĝi povis atingi, sen 
tio, ke ŝi stariĝus, sed Hari ne havis la plej etan ideon pri bezoaroj. Li penis 
ne rigardi al Malfid, Krab, kaj Klus, kiuj skuiĝis pro ridegoj. 

“Mi ne scias tion, sinjoro.” 

“Vi decidis ne malfermi libron antaŭ ol alveni, ĉu ne, Potter?” 

Hari trudis sian rigardon rekte en tiujn frostecajn malhelajn okulojn. Li 
ja foliumis siajn librojn ĉe la geonkloj Dursli, sed ĉu vere Snejp supozis, ke 
li memoru ĉion en Mil Magiaj Herboj kaj Fungoj? 

Snejp ankoraŭ ignoris la tremantan brakon de Hermiona. 

“Kiel diferencas, Potter, kaskofloro de napelo?” 

Ĝuste tiam Hermiona ekstaris, sia mano etendata avide al la karcera 
plafono. 

“Mi ne scias tion,” diris Hari kviete, “sed evidente Hermiona ja scias. 
Kial vi ne provas ŝin?” 

Kelkaj ridis; Hari ĵetis rigardon al Ŝemus, kaj Ŝemus responde 
palpebrumis. Tamen, Snejp ne amuziĝis. 

“Sidiĝu,” li knalis al Hermiona. “Por informi vin, Potter, asfodelo kaj 
absinto kune fariĝas dormpocio tiel forta, ke ĝi nomiĝas la “ĉerpo de viva 
morto”. Bezoaro estas ŝtono elprenita de stomako de kapro, kaj tiu savos vin 
de la plejmulto de venenoj. Teme de kaskofloro kaj napelo, ili estas la sama 
planto, kiu ankaŭ konatiĝas per la nomo akonito. Nu, kial ĉiu el vi ne notas 
tion?” 

Okazis subita serĉfosado por plumoj kaj pergamenoj. Super la bruo, 
Snejp diris, “Kaj la Oragrifa Domo malgajnos unu poenton pro Via 
malrespekto, Potter.” 

La aferoj ne pliboniĝis por la Oragrifaj dum la leciono de Pocioj daŭris. 
Snejp aranĝis ĉiujn en paroj, kaj taskis al ili miksi simplan pocion por sanigi 
je karbunkloj. Lia longa nigra talaro susuris dum li glitadis ĉirkaŭe, 
rigardante ilin pesi sekigitajn urtikojn kaj pisti serpentajn dentegojn, kaj li 
kritikis preskaŭ ĉiun, escepte de Malfid, kiun li evidente ŝatis. Li estis ĵus 
ordoninta, ke ĉiu rimarku, kiel perfekte Malfid estas stufinta siajn limakojn, 
kiam nebuloj da akra verda fumo, kaj laŭta siblado plenigis la karceron. 


Nevil iele sukcesis fandi la kaldronon de Ŝemus en torditan mason, kaj ilia 
pocio fluis trans la ŝtonan plankon, mordante truojn en la ŝuoj de iuj. Post 
sekundoj, la tuta klaso staradis sur siaj tamburetoj, sed Nevil, kiu estis 
duŝita per la pocio kiam la kaldrono kolapsis, ĝemis pro doloro, dum 
malicaj ruĝaj karbunkloj ekaperis ĉie sur liaj brakoj kaj kruroj. 

“Idiota knabo!” knaris Snejp, forpurigante la disverŝitan pocion per sola 
flirtigo de sia vergo. “Mi supozas, ke vi almetis la histrikajn pinglegojn 
antaŭ ol vi prenis la kaldronon de la fajron?” 

Nevil plorpepis, dum karbunkloj ekeruptis ĉie sur lia nazo. 

“Alprenu lin supren al la alo hospitala,” Snejp spute diris al Ŝemus. 
Tiam li giris al Hari kaj Ron, kiuj estis laborantaj apud Nevil. 

“Vi — Potter — kial vi ne avertis al li, ke li ne almetu la pinglegojn? Vi 
kalkulis, ke vi aspektus pli bone, se li fuŝus ĉion, ĉu ne? Jen alia poento, 
kiun vi perdas por Oragrifo.” 

Tio estis tiel maljusta, ke Hari malfermis la buŝon por disputi ĝin, sed 
Ron piedfrapis lin, kaŝate de la kaldrono. 

“Ne provu tion,” li murmuris, “Mi aŭdis tion, ke Snejp kapablas agi tre 
malice.” 

Dum ili grimpis la ŝtuparon el la karcero unu horon poste, Hari kurante 
cerbumis kaj profunde malspritis. Li ĵus perdis du poentojn por Oragrifo 
ĝuste dum sia unua semajno — kia! Snejp tiom malamas lin? 

“Gajiĝu,” diris Ron, “Snejp daŭre elprenas poentojn de Fredo kaj 
Georgo. Ĉu mi rajtas veni kun vi kaj konatiĝi kun Hagrid?” 

Je kvin antaŭ la tria ili eliris de la kastelo, kaj komencis paŝi trans la 
terenon. Hagrid loĝis en ligna kabano ĉe la rando de la prohibata arbaro. 
Arbalesto[26] kaj paro da galoŝoj staris ekster la antaŭa pordo. 

Kiam Hari frapis je la pordo ili aŭdis furiozan skrapadon el la interno, 
kaj kelkajn tondrajn bojegojn. Tiam la voĉo de Hagrid eksonis, kriante, 
“R'turne, Faŭko — r 'turne.” 

La harplena vizaĝego de Hagrid aperis tra la fendo dum li iomete 
malfermis la pordon. 

“Atendu,” li diris, “R turne, Faŭko.” 

Li enlasis ilin, kun peno tenante la ĉirkaŭkolon de ega nigra ĉashundo. 

La domo havis solan ĉambron. Ŝinkoj kaj fazanoj pendis de la plafono, 
akvo bolis en kupra kaldrono ĉe la fajrejo, kaj en la angulo staris fortika lito 
sur kiu peplomo mikskolora sterniĝis. 

“Estu ki'l hejme,” diris Hagrid, lasante libera Faŭkon, kiu celis rekte al 
Ron, kaj komencis leki liajn orelojn. Simile al Hagrid, Faŭko evidente ne 
estis tiel feroca, kiel li aspektis. 

“Jen Ron,” Hari diris al Hagrid, kiu ĉerpis bolantan akvon en la 


tekruĉon, kaj metis ŝtonkukojn sur pladon. 

“Plia Tordeli, ĉu?” diris Hagrid, rigardante al la lentugoj de Ron. “Dum 
la duon” de mi” vivo mi “stes ĉasanta vi”jn ĝ'melajn fratojn fore de l” 
arbaro.” 

La ŝtonkukoj estis senformaj masoj kun sekvinberoj, kiuj preskaŭ 
rompis iliajn dentojn, tamen Hari kaj Ron ŝajnigis, kvazaŭ ili ĝuis ilin dum 
ili rakontis al Hagrid ĉion pri siaj unuaj lecionoj. Faŭko kuŝigis sian kapon 
sur la genuo de Hari, abunde salivante malsupren sur lia mantelo. 

Hari kaj Ron ĝojis pri la diro de Hagrid, ke Ŝteleti estis “Tu maljun” 
azeno.” 

“Kaj teme de tu kato, Sinj'rino Nor”s, mi ŝatus konatigi ŝ'n kun Faŭko 
jame. Ĉu vi kredes, ĉ'ufoje dum mi aranĝes jon ĉe l” kastelo, ŝi sekves min 
ĉie? Ne povas forigi $'n. ŜU leti “nstigas tion.” 


Hari rakontis pri la leciono kun Snejp. Hagrid, kiel Ron, urĝis al Hari, 
ke li ne zorgu pri tiu, ĉar Snejp ŝatis preskaŭ neniujn el la studentoj. 

“Sed evidente li vere malamas min.” 

“Stultaĵo!” diris Hagrid. “Kial li farus tion?” 

Tamen, Hari nevole sentis, ke Hagrid ne rigardis lin rekte al la okuloj 
dum diris tion. 

“Kil fartas vi” frato Karlo?” Hagrid demandis al Ron. “Mi tre ŝat”s lin — 
elstarul” teme de bestoj.” 


Hari demandis sin, ĉu Hagrid ŝanĝas la paroltemon intence. Dum Ron 
rakontis al Hagrid la tuton pri la laboro de Karlo kun drakoj, Hari prenis 
pecon de paperon kuŝante sur la tablo sub la teuja kovrilo. Ĝi estis tranĉaĵo 
de la gazeto Ĵurnalo Profeta: 


LASTA NOVAĴO PRI LA ENBREĈIGO ĈE GAJNGOTOJ 

Daŭras la enketo pri la enrompiĝo ĉe Gajngotoj je la 31a de julio, ĉefe 
atribuata al ago de Mavaj gesorĉistoj nekonataj. Gajngotaj koboldoj hodiaŭ 
insistis, ke nenio elpreniĝis. La koncerna ŝloskelo fakte estis malplenigita pli 
frue je la sama tago. “Sed ni ne sciigos al vi tion, kio estis tie, do tiru viajn 
nazojn el la afero, se vi ekkonas bonan konsilon,” diris Gajngota 
proparolantkoboldo hodiaŭ posttagmeze. 


Hari memoris, ke Ron sciigis al li en la trajno, ke iu provis prirabi 
Gajngotojn, sed Ron ne menciis la daton. 

“Hagrid!” diris Hari, “tiu Gajngota enrompiĝo okazis je mia datreveno! 
Evidente ĝi povis esti okazanta dum ni estis tie!” 

Nun estis preterdube, ke Hagrid evitas rigardi al la okuloj de Hari ĉifoje. 
Li grumblis kaj oferis al li alian ŝtonkukon. Hari denove legis la artikolon. 


«i»La koncerna ŝloskelo fakte estis malplenigita pli frue je la sama tago. X/ 
i»Hagrid estis malpleniganta la ŝloskelon sepcent dek tri, ĉu oni difinus 
“malplenigi”, kiel elpreni tiun malpuraĉan pakaĵeton. Ĉu tion la ŝtelistoj 
estis celantaj? 


Dum Hari kaj Ron paŝis reen al la kastelo por la vespermanĝo kun poŝoj 
pendantaj suben pro la pezo de ŝtonkukoj, kiujn ili pro ĝentileco simple ne 
povis rifuzi, Hari ekpensis, ke neniu el la lecionoj, kiujn li estis aŭdinta 
antaŭ tiam, donis al li tiom por pensado, kiom trinki teon kun Hagrid. Ĉu 
Hagrid kolektis la pakaĵon nur ĝustatempe? Kie ĝi nun estas? Kaj ĉu Hagrid 
scias ion pri Snejp, kiun li ne volas diri al Hari? 


Capitro naŭ 


La Noktomeza Duelo 


Hari neniam kredis tion, ke li estis trafonta knabon, kiun li malamus pli 
ol Dadli, sed tio antaŭis lian konatiĝon kun Drako Malfid. Tamen, unuajaraj 
Oragrifaj studis nur Pociojn kun la Rampenaj, do ne necesis, ke li eltenu 
Malfid ofte. Sed tio estis la kazo nur antaŭ ol oni renkontis en la Oragrifa 
komuna ĉambro alpinglitan afiŝon, kiu kaŭzis ĝemojn de ĉiuj. Fluglecionoj 
komencu je ĵaŭdo — plie Oragrifo kaj Rampeno lernu kune. 

“Ĝuste tio,” diris Hari senĝoje. “estis mia ŝatata revo! Ke mi vidiĝu kiel 
naivulo sur flugbalailo antaŭ Malfid.” 

Li estis antaŭĝuanta lerni la flugadon pli ol ion ajn. 

“Vi ne scias, ke vi fariĝos naivulo,” diris Ron bonsence. “Tamen, 
kvankam Malfid ĉiam fanfaronas pri tio, ke li elstaras je kvidiĉo, mi vetus, 
ke tio estas nur blufo.” 

Malfid certe paroladis multon pri la flugado. Li plendadis laŭte pri tio, 
ke la unuajaraj ne estas permesataj membriĝi en la Domaj teamoj, kaj liveris 
longajn kaj fanfaronajn rakontojn, kiuj ŝajne ĉiam finiĝis per lia apenaŭa 
eskapo de mogloj en helikopteroj. Tamen li ne estis sola: laŭ la diroj de 
Ŝemus Fingan, li vivis la plejmulton de sia infaneco zumante ĉirkaŭ la 
kamparoj per sia balastango. Eĉ Ron ofte rakontis, al iu ajn, kiu aŭskultus, 
pri la fojo, kiam li preskaŭ trafis pendoglisilon rajdante la malnovan stangon 
de Karlo. Ĉiuj devenantaj de la sorĉantaj familioj paroladis daŭre pri 
kvidiĉo. Ron jam forte disputis kun Dijn Tomaso, kiu kunloĝis kun ili en la 
dormejo, pri piedpilko. Ron ne komprenis kiel ajna ludo kapablas eksciti, 
kiu havas nur solan pilkon kaj ne permesas, ke iu ajn flugu, kaj ne 
komprenis kial Dijn pendigis surmure afiŝon pri la piedpilka teamo West 
Ham!?7], Hari unufoje trafis Ron, kiam tiu provis ŝovi la figurojn en la afiŝo, 
provante sproni ilin al movado. 

Nevil ankoraŭ neniam sidis sur flugbalailo dum sia vivo pro tio, ke lia 
avino neniam permesis al li proksimiĝi al iu. Private, Hari agnoskis ke ŝi 
havis sufiĉan kialon por tio, ĉar Nevil spertis rimarkindan nombron da 
akcidentoj, eĉ havante ambaŭ piedojn surgrunde. 

Hermiona Granĝer estis preskaŭ tiel maltrankvila pri la flugado, kiel 
Nevil. Ĉi tiu estis afero, kiun oni ne povis lerni parkere el libro—kvankam 


ŝi ja provis. Dum la ĵaŭda matenmanĝo ŝi enuigis ĉiujn ĝis stuporo per aro 
da sugestoj pri flugado, kiujn ŝi trovis en libro de la lerneja biblioteko, kiu 
nomiĝis Kvidiĉo tra la Epokoj. Nevil frandis ĉiun vorton, kiun ŝi diris, 
senespere serĉante ion ajn, kiu poste helpus al li alkroĉi sin al sia 
balastango, sed ĉiu el la ceteraj tre ĝojis, kiam la alveno de la poŝto 
interrompis la prelegon de Hermiona. 

Hari ricevis neniun leteron post la noto de Hagrid, kiun aferon Malfid 
kompreneble rimarkis rapide. La gufol28] de Malfid daŭre alportis al li 
pakaĵojn da dolĉaĵoj dehejme, kiujn li ĝojaĉe malfermis apud la Rampena 
tablo. 

Turstrigo alportis al Nevil malgrandan pakaĵon de lia avino. Li 
malfermis ĝin ekcitite, kaj montris al ili vitran globon je la grandeco de 
polekso, kiu aspektis kvazaŭ se ĝi estus plena je blanka fumo. 

“Jen Tutmemorilo!” li klarigis. “Avinjo ja scias, ke mi forgesas la 
aferojn — ĉi tiu informas al iu, se li forgesis fari ion. Rigardu—oni 
premtenas ĝin tiel, kaj se ĝi ŝanĝas sian koloron al ruĝo — ho...” Lia vizaĝo 
velkis, ĉar la Tutmemorilo estis subite ardanta skarlate, “...vi estas 
forgesinta ion...” 

Nevil klopodis memori tion, kion li estis forgesinta, kiam Drako Malfid, 
kiu preterpasis la Oragrifan tablon, ekkaptis la Tutmemorilon de lia mano. 

Hari kaj Ron saltis surpiede, kvazaŭe atendante kialon por barakti kun 
Malfid, sed prof. MakGongal, kiu perceptis malpacon pli akre ol iu ajn 
instruisto de la lernejo, estis tie fulmorapide. 

“Kio okazas?” 

“Malfid tenas mian Tutmemorilon, profesorino.” 

Grimacante Malfid rapide faligis la Tutmemorilon ree sur la tablon. 

“Nur rigardante,” li diris, kaj ekretiriĝis, kun Krab kaj Klus sekvantaj. 

Je la tria kaj duono tiun posttagmezon, Hari, Ron, kaj la ceteraj 
Oragrifaj hastis suben per la antaŭa ŝtuparo kaj sur la terenon por ricevi sian 
unuan lecionon pri flugado. Estis klare kaj blovis zefiro, kaj la herberoj 
flagris sub iliaj piedoj, dum ili marŝis laŭ la deklivaj gazonoj al glata ebena 
tereno situanta en la bieno kontraŭflanke al la prohibata arbaro, kies 
malhelaj arboj ŝancelis sur la fono de la ĉielo. 

La Rampenaj jam estis tie, kaj ankaŭ dudek balailoj, kiuj kuŝis nete en 
vicoj surtere. Hari sciis ke Fredo kaj Georgo Tordeli plendas pri la lernejaj 
balailoj, dirante, ke iuj el ili ektremus se oni flugus tro alte, aliaj ĉiam 
drivadas maldekstren. 

llia instruisto, s-ino Viskio, alvenis. Ŝi havis malongajn grizajn harojn, 
kaj flavajn okulojn, kiel falko. 

“Nu, por kio ĉiuj atendas?” ŝi bojis. “Ĉiu staru apud balailo. Hop! 


Rapidu!” 

Hari ekrigardis suben al sia balailo. Ĝi estis malnova kaj iuj el ĝiaj 
vergetoj hirtis je strangaj anguloj. 

“Etendu vian dekstran manon super via balailo,” kriis S-ino Viskio de la 
antaŭo, “kaj diru “Supren”.” 

“Supren!” ĉiuj kriis. 

La balailo de Hari saltis tuj en lian manon, sed ĝi estis inter la malmulto, 
kiu faris tion. Tiu de Hermiona Granĝer simple rulis sin sur la tero, kaj tiu 
de Nevil tute ne moviĝis. Eble balailoj, kiel ĉevaloj kapablas senti tion, ke 
oni timas, ekpensis Hari; estis tremeto en la voĉo de Nevil, kiu diris 
tutklare, ke li preferus lasi siajn piedojn sur la tero. 

S-ino Viskio tiam montris al ili, kiel suriĝi la balastangon sen foreliti de 
ĝia fino, kaj ŝi paŝis laŭ la vicoj, korektante la tenon de ĉiu. Plaĉis ege al 
Hari kaj Ron, kiam ŝi diris al Malfid, ke li estis malĝuste tenante la stangon, 
evidente dum jaroj... 

“Nu, kiam mi fajfos, ekpuŝu piede kontraŭ la tero, forte,” diris s-ino 
Viskio. “Tenu viajn stangojn stabile, supreniri je metro, kaj tiam venu rekte 
suben per klino iome antaŭa. Ĉe la fajfo — tri — du — ”. 

Sed Nevil, nervoza kaj incitebla, kaj timante ke li fariĝos postlasita 
surtere, puŝis forte antaŭ ol la fajfilo tuŝis la lipojn de s-ino Viskio. 

“Venu reen, knabo!” ŝi kriis, sed Nevil altiĝis rekte supren tiel, kiel 
korko sin pafas el botelo — kvar metrojn, sep metrojn. Hari vidis lian 
timigatan, blankan, vizaĝon rigardi suben al la forfalanta tero, vidis kiam li 
singulte glitis flanken el la stango kaj — 

“PUM!” — batbruo kaj terura krako eksonis, kaj Nevil sterniĝis velke sur 
la herbaro, la vizaĝo surtere. Lia balailo ankoraŭ altiĝis supren, supren, kaj 
komencis drivi laceme kontraŭ la prohibata arbaro, kaj preterviden. 

S-ino Viskio kliniĝis super Nevil, ŝia vizaĝo tiel blanka, kiel lia. 

“Rompita pojno,” Hari aŭdis ŝin murmuri. “Eku, knabo — vi bonfartos, 
supren por Vi.” 

Ŝi turniĝis al la cetero de la klaso. 

“Neniu el vi ekmovu, dum mi alprenas tiun knabon al la alo hospitala. 
Vi lasu tiujn balailojn kie ili estas, aŭ vi forestos de Porkalo antaŭ ol vi 
povas diri “kvidiĉo”. Venu, karulo.” 

Nevil, lia vizaĝo striata pro ploro, kaj tenante sian manradikon, forlamis 
kun s-ino Viskio, kiu apogis lin perbrake. 

Ĝuste kiam ili foriris preter aŭdatingo, Malfid eruptis pro ridegoj. 

“Ĉu vi vidis lian vizaĝon? Kia stulta maso li estas! 

La aliaj Rampenaj akordis. 

“Haltigu la buŝon, Malfid,” knalis Parvati Patil. 


“Huu, subtenanta la Longejon, ĉu?” diris Panzi Parkinson, durvizaĝa 
Rampenina. “Mi ne atendus tion, ke vi ŝatus plumpajn plorantajn bebojn, 
Parvati.” 

“Rigardu!” diris Malfid, sagante antaŭen, kaj ekkaptante ion el la herbo. 
“Estas tiu stulta afero, sendita de la longeja avino.” 

La Tutmemorilo briletis pro la suno, dum li tenis ĝin alte. 

“Donu ĝin ĉi tie, Malfid,” diris Hari mallaŭte. Ĉiu ekhaltis por atenti 
tion. 

Malfid ridetis malice. 

“Mi supozas, ke mi lasos ĝin ie, kie Longejo povas trovi ĝin — ekzemple 
— je pinto de arbaro?” 

“Donu ĝin ĉi tie!” Hari bojis, sed Malfid estis jam saltinta sur sian 
balastangon, kaj elteriĝinta. Li ne estis mensoginta pri tio. Li ja flugas 
bonege. Ŝvebante je nivelo de la plej altaj branĉoj de kverko li vokis, 
“Venu, kaj ekprenu ĝin, Potter!” 

Hari ekprenis sian balailon. 

“Ne!” kriis Hermiona Granĝer. “Sinjorino Viskio ordonis, ke neniu 
moviĝu — vi embarasos nin ĉiujn.” 

Hari ignoris ŝin. Batis la sango en liaj oreloj. Li suriĝis sur sian balailon 
kaj piedbatis forte kontraŭ la tero, kaj supren, supren li soris; la aero 
blovegis tra lajn harojn, kaj lia robo vipis flanken post li — kaj kun vervo de 
arda ĝuego li eksciis, ke li ĵus trovis ion, kiun li kapablas sen instruo -— tiu ĉi 
estas facila, ĉi tiu estas mirinda. Li tiris sian stangon iome supren por altigi 
ĝin plie, kaj aŭdis kriojn kaj singultojn de knabinoj malantaŭ si surtere, kaj 
admirantan ĝojkrion de Ron. 

Li turnis sian stangon akute por fronti Malfid enaere. Malfid aspektis 
mirfrapate. 

“Donu ĝin ĉi tie,” Hari vokis, “alie mi frapos vin de sur tiun balailon.” 

“Ho, ja?” diris Malfid, provante ridaĉi, sed aspektante konsternate. 

Hari konis, iel, kion fari. Li kliniĝis antaŭen kaj kroĉis la stangon forte 
ambaŭmane, kaj ĝi pafiĝis kontraŭ Malfid kiel ĵetlanco. Malfid nur ĵus 
ekturnis sin por eskapi. Hari manovris akutan returniĝon, kaj tiris la balailon 
stabile. Iuj sur la tero aplaŭdis. 

“Ĉisupre mankas Krab kaj Klus por savi al vi la felon, Malfid,” Hari 
diris. 

La sama penso evidente ankaŭ frapis je Malfid. 

“Do kaptu ĝin, se vi povas!” li bojis, kaj li ĵetis la vitran bulon alte 
supren, kaj pafis sin reen kontraŭ la tero. 

Hari vidis, kvazaŭ la tempo malrapidiĝis, la bulon altiĝi supren kaj 
ekfali. Li klinis sin antaŭen kaj stiris sian stangon malsupren- tuj li akcelis 


en kruta plonĝo, ĉasante la bulon — la vento fajfante en liaj oreloj, inter la 
ŝrikoj de la rigardantoj — li etendis sian manon — je duonmetro super la tero 
li ekkaptis ĝin, ĝustatempe por tiri la stangon rekten, kaj li rulfalis malpeze 
sur la gazonon kun la Tutmemorilo kroĉita sekure en lia pugno. 

“HARI POTTER!” 

Lia humoro falis pli rapide ol kiel li ĵus plonĝis. Profesorino MakGongal 
kuris kontraŭ ili. Li surpiediĝis tremante. 

“Neniam — dum mia tuta tempo ĉe Porkalo — “ 

Prof. MakGongal pro ŝoko apenaŭ povis paroli, kaj ŝiaj okulvitroj 
fulmobrilis kolerege, “ — kiel vi aŭdacis tion — vi riskis rompi al si la kolon 


„” 


“Li ne kulpis, profesorino — ” 

“Silentu, sinjorino Patil —” 

“Sed, Malfid —” 

“Tio sufiĉas, sinjoro Tordeli. Potter, sekvu min, tuj.” 

Hari vidis la triumfajn vizaĝojn de Malfid, Krab, kaj Klus dum li foriris, 
paŝante sensente, kvazaŭ trenata de Prof. MakGongal, dum ŝi marŝis 
kontraŭ la kastelo. Li eksiĝos; tio certas. Li volis diri ion por defendi sin, 
sed lia voĉo kurioze difektiĝis. Profesorino MakGongal glitadis antaŭen sen 
ajna rigardo al li; li devis troti por resti kune. Nu, tio finigis la aferon. Li eĉ 
ne daŭris du semajnojn. Li estos pakanta siajn kofrojn post dek minutoj. 
Kion la familio Dursli ekpensus, se li eltroviĝus sur la perono? 

Supren per la antaŭa ŝtuparo, supren per la marmora ŝtuparo en la 
vestiblo, kaj ankoraŭ Prof. MakGongal estis dirinta neniun vorton al li. Ŝi 
abrupte malfermis ĉiun pordon, kaj marŝis laŭ la koridoroj dum Hari trotis 
mizere poste. Eble ŝi alprenos lin al Zomburdo. Li pensis pri Hagrid, 
eksigita, sed permesata resti tie kiel pordisto. Ĉu eble li povas fariĝi la 
helpanto de Hagrid? Lia stomako tordiĝis dum li imagis tion, ke Ron kaj la 
ceteraj fariĝos sorĉistoj dum li alrigardos pezpaŝante ĉirkaŭ la tereno kaj 
portante la valizon de Hagrid. 

Prof. MakGongal ekhaltis ekster klasĉambro. Ŝi malfermis la pordon kaj 
metis sian kapon internen. 

“Pardonu min, profesoro Flirtmeĉo, ĉu vi konsentus, ke me pruntu 
Arbon momente?” 

Arbo? pensis Hari konfuzita; ĉu Arbo[?9] estas bastono, kiun ŝi intencas 
uzi sur li? 

Tamen, Arbo aperis kiel homo, solidkorpa kvinajara[39] knabo, kiu venis 
el la klaso de Flirtmeĉo evidente konfuzata. 

“Sekvu min, ambaŭ el vi,” diris Prof. MakGongal, kaj ili marŝis denove 
laŭ la koridoro, Arbo rigardante al Hari scivoleme. 


“Ci tien.” 

Prof. MakGongal direktis ilin en klasĉambron, kie estis neniu, krom 
Ĝenozo, kiu okupiĝis pri skribado de maldecaj vortoj sur la kretotabulo. 

“Eksteren, Ĝenozo!” ŝi bojis. Ĝenozo ĵetis la kreteron en rubujon, kiu 
sonoris laŭte, kaj blasfemante pafis sin eksteren. Profesorino MakGongal 
plaŭdfermis la pordon post li, kaj turnis por alfronti la du knabojn. 

“Potter, ĉi tiu estas Olivero Arbo. Arbo — mi eltrovis serĉiston por vi.” 

La mieno de Arbo ŝanĝiĝis de konfuzata al ĝoja. 

“Ĉu vere, profesorino?” 

“Absolute,” diris Prof. MakGongal vigle. “La knabo naskiĝis por tio. Mi 
neniam vidis ion similan. Ĉu estis via unua fojo sur flugbalailo, Potter?” 

Hari kapjesis silente. Li ne povis imagi tion, kio okazas, sed li evidente 
ne estas eksigota, kaj parto de la sento ekrevenis al liaj kruroj. 


“Li kaptis tiun aferon permane post plonĝo je dudek metroj,” Prof. 
MakGongal rakontis al Arbo. “Eĉ ne skrapvundis sin. Karlo Tordeli ne 
kapablis tian.” 

Arbo nun aspektis kvazaŭ ĉiuj el liaj revoj realiĝis samtempe. 

“Ĉu vi iam spektis kvidiĉmatĉon, Potter?” li demandis ekscitate. 

“Arbo estas la estro de la Oragrifa teamo,” Prof. MakGongal klarigis. 

“Li ankaŭ havas la ĝustan figuron por serĉisto,” diris Arbo, nun paŝante 
ĉirkaŭ Hari, kaj ekzamenante lin. “Svelta — rapida — ni devas aranĝi por li 
taŭgan balailon, profesorino — Nimbuso 2000[31] aŭ Plen-Balao 7, mi juĝus.” 

“Mi diskutos kun profesoro Zomburdo pri tio, se ni povas escepti lin el 
la regulo pri unuajaraj. Laŭ ĉielo, ni bezonas pli bonan teamon, ol tiu de la 
pasinta jaro. Glatigataj ni estis dum tiu lasta matĉo fare de Rampeno, mi ne 
povis fronti la vizaĝon de Severus Snejp dum semajnoj...” 

Prof. MakGongal fiksrigardis super siaj olkulvitoj al Hari. 

“Mi volas priaŭdi, ke vi vigle ekzerzas vin, Potter, alie mi povas ŝanĝi 
mian decidon pri puno por vi.” 

Tiam subite ŝi ridetis. 

“Via patro fierus pro tio, 
kvidiĉo.” 


„” 


ŝi diris. “Li estis mem elstara ludanto de 


Yakk 


“Vi blagas.” 

Ili vespermanĝis. Hari ĵus finis sian rakonton al Ron pri kio okazis, post 
kiam li eliris el la tereno kun Prof. MakGongal. Ron tenis pecon da bifstek- 
kaj-rena pasteĉo duone en la buŝo, sed li estis tute forgesinta pri tio. 

“Serĉisto?” li diris. Sed unuajaraj neniam — vi devas esti la plej juna 


Domteamano ekde —” 

“ — jarcento,” diris Hari ŝovelante pasteĉon en sian buŝon. Li aparte 
malsatis post la ekscitaĵoj de la posttagmezo. “Arbo informis min pri tio.” 

Ron sentis tiom da miro, da estimo, ke li nur sidis kaj gapis al Hari. 

“Mi komencos la trejnadon venontsemajne,” diris Hari. “Tamen ne 
paroli pri tio al iu ajn; Arbo volas teni tion en sekreto.” 

Fredo kaj Georgo Tordeli nun venis en la halon, ekvidis Hari, kaj hastis 
al li. 

“Bone farita,” diris Georgo mallaŭtvoĉe. “Arbo diris tion al ni. Ni ankaŭ 
estas teamanoj — batistoj.” 

“Tion mi ja diras, ke ni certe gajnos la Kvidiĉan Pokalon ĉijare!” diris 
Fredo. “Ni ne estas gajnanta tion ekde tiam, kiam Karlo foriris, sed ĉijare la 
teamo estos bravega. Vi devas esti elstara, Hari, Arbo kvazaŭ ĝojsaltis dum 
li informis nin.” 

“Ĉiuokaze, ni devas iri. Lij Ĝordan supozas, ke li eltrovis novan 
sekretan pasejon el la kastelo.” 

“Mi privetus ke ĝi estas tiu malantaŭ la statuo de Gregoro la Glatparola, 
kiun ni trovis dum nia unua semajno ĉi tie. Ĝis.” 

Fredo kaj Georgo estis apenaŭ ne plu videblaj, kiam iuj multe malpli 
bonvenaj aperis: Malfid, flankata de Krab kaj Klus. 

“Ĝuante la lastan manĝon, Potter? Kiam vi entrajniĝos por la reveturo al 
moglujo?” 

“Vi aspektas multe pli kuraĝa nun, kiam vi staras surtere kaj havas viajn 
amiketojn ĉeflanke,” diris Hari aplombe. Komprenable, nenio ajn rilate al 
Krab kaj Klus estis eta, sed tial, ke la Ĉefa Tablo plenis je instruistoj, neniu 
el ili povis fari ion, escepte de kraki la fingroartikojn kaj grimaci. 

“Mi akceptos vian provokon iam ajn sola,” diris Malfid. “Ĉinokte, se 
plaĉas al vi. Sorĉista duelo. Nur vergoj — neniu kontakto. Kio? Neniam 
aŭdis pri sorĉista duelo, mi supozas?” 

“Kompreneble li aŭdis pri tio,” diris Ron, girantel32], “Mi estas lia 
sekundanto[331, kiu estas via?” 

Malfid rigardis al Krab kaj Klus, taksante ilin. 

“Krab,” li diris, “Ĉu noktomeze akordiĝas? Ni trafos vin ĉe la 
premiĉambro; tiu ĉiam estas malŝlosita.” 

Kiam Malfid estis for, Ron kaj Hari rigardis unu la alian. 

“Kio estas sorĉista duelo?” diris Hari. “Kaj kion signifas tio, ke vi estas 
mia sekundanto?” 

“Nu, la sekundanto ĉeestas por respondeci, okaze de via morto,” diris 
Ron senzorge, finfine komencante manĝi sian malvarman pasteĉon. Vidante 
la mienon sur la vizaĝo de Hari, li tuj almetis, “Sed oni nur mortas ĉe ĝustaj 


dueloj, sciu, inter veraj sorĉistoj. Vi kaj Malfid ne kapablas pli ol sendi 
sparkojn inter vi. Neniu el vi havas sufiĉan magion por grave difekti la 
alian. Tamen, mi juĝas, ke li anticipis vian rifuzon.” 

“Kaj se mi flirtigos la vergon kaj nenio okazos, kio?” 

“Forĵeti ĝin kaj batu al li la nazon,” Ron sugestis. 

“Pardonu min.” 

Ili ambaŭ rigardis supren. Estis Hermiona Granĝer. 

“Ĉu oni permesas trankvile manĝi ĉiloke?” diris Ron. 

Hermiona ignoris lin, kaj parolis al Hari. 

“Mi ne povis eviti, ke mi subaŭdis kion vi kaj Malfid ĵus priparolis —” 

“Certe vi povis,” Ron murmuris. 

“—kaj vi ne rajtas ĉirkaŭvagi la lernejon dumnokte, pensu pri la 
poentoj, kiujn vi malgajnos por Oragrifo, se oni kaptos vin, kaj vi certe 
kaptiĝos. Tio estas vere tre egoisma ago de vi.” 

“Kaj tio tute ne koncernas vin.” diris Hari. 

“Bonan nokton,” diris Ron. 

Tamen, tio ne akordis kun lia koncepto de perfekta tagfino, Hari pensis, 
dum li kuŝis sendorme multe poste, kaj priaŭdis Dijn kaj Ŝemus endormiĝi. 
(Nevil ne revenis de la alo hospitala). Ron dum la tuta vespero donis al li 
konsilojn, ekzemple, “Se li provos malbeni vin, prefere tordevitu tion, ĉar 
mi ne memoras, kiel ŝirmi sin kontraŭ tio.” Estis vera ebleco, ke ili kaptiĝos 
fare de Ŝteleti aŭ S-ino Noris, kaj Hari sentis, ke li tro provis la sorton per 
rompo de alia regulo samtage. Tamen, la ridaĉanta vizaĝo de Malfid kvazaŭ 
aperadis el la mallumo — tio estus favora okazo por venki Malfid vidalvide. 
Li ne intencis preterlasi tion. 

“Dekunua kaj duono,” Ron murmuris finfine, “Ni devas iri.” 

Ili surmetis siajn banrobojn, alprenis siajn vergojn, kaj ŝteliris trans la 
turan ĉambron, suben laŭ la helica ŝtuparo, kaj en la Oragrifan komunan 
ĉambron. Kelkaj braĝoj ankoraŭ lumetis en la fajrejo, sorĉante ĉiujn fotelojn 
al ĝibaj nigraj ombroj. Ili estis preskaŭ atingantaj la truon malantaŭ la 
pentraĵo, kiam voĉo parolis de la plej proksima fotelo, “Mi ne kredas tion, 
ke vi ĝin faros, Hari.” 

Lampo ekflamis. Estis Hermiona Granĝer, portante ruĝetan noktorobon 
kaj malrideton. 

“Vi!” diris Ron kolerege. “Ree enlitiĝu!” 

“Mi preskaŭ informis vian fraton,” Hermiona knalis, “Persi — li estas 
prefekto, li ĉesigus ĉi tion.” 

Hari ne povis kredi, ke iu ajn estas tiel trudema. 

“Ni iru,” li diris al Ron. Li puŝis flanken la pentraĵon de la Dika Damo, 
kaj grimpis tra la truon. 


Hermiona ne intencis cedi tiel milde. Ŝi sekvis Ron tra la truon, siblante 
al ili kiel kolera anserino. 

“Ĉu vi vere ne zorgas pri Oragrifo? Ĉu vi nur zorgas pri vi, mi ne ŝatus 
tion, se Rampeno gajnus la Dompokalon, kaj vi perdos ĉiujn el la poentoj, 
kiujn mi gajnis de profesorino MakGongal por scii pri Interŝanĝaj Sorĉoj.” 

“ru for.” 

“Bone, sed mi avertis vin, vi memoru tion, kion mi diris, kiam vi sidos 
en la alhejma trajno morgaŭ, vi estas tiel —”. 

Kiel ili estis, oni neniam eksciis. Hermiona returnis sin al la portreto de 
la Dika Damo por eniri reen, kaj trovis sin fronte al neokupata pentraĵo. La 
Dika Damo estis for por noktomeza vizito, kaj Hermiona estis elSlosita el la 
Oragrifa turo. 

“Kion mi nun faros?” ŝi demandis akre. 

“Tio estos via afero,” diris Ron. “Ni devas iri, ni malfruos.” 

Ili eĉ ne pasis la finon de la koridoro, antaŭ ol Hermiona atingis ilin 
sekvante. 

“Mi venos kun vi,” ŝi diris. 

“Ne pensu tion.” 

“Ĉu vi supozas ke mi starados ĉi tie, kaj atendos, ĝis Ŝteleti kaptas min? 
Se li trovos nin tri, mi diros al li la veron, ke mi provis haltigi vin, kaj vi 
povos konfirmi mian senkulpigon.” 

“Kian aŭdacon vi havas — „” diris Ron laŭte. 

“Silentu, ambaŭ!” diris Hari akre. “Mi aŭdis ion.” 

Ĝi estis ia snufado. 

“Ĉu S-ino Noris?” elspiris Ron rigardante streĉokule en la mallumon. 

Ne estis S-ino Noris. Estis Nevil. Li kuŝis buliĝinta sur la planko, 
profunde dormanta, sed vekiĝis abrupte, kiam ili proksimiĝis. 

“Dankege vi trovis min! Mi estadis ĉi tie dum horoj, mi ne povis 
memori la novan pasvorton por eniri al la dormejo.” 

“Tenu la voĉon mallaŭte, Nevil. La pasvorto estas “porkmuzelo”, sed 
nun tio ne helpos vin, la Dika Damo estas ien irinta.” 

“Kiel fartas via brako?” demandis Hari. 

“Bonege,” diris Nevil, montrante ĝin al ili. “Sinjorino Pomfrej resanigis 
ĝin dum minuto.” 

“Bone — nu aŭskultu, Nevil, ni devas iri ien, do ĝis poste —” 

“Ne lasu min!” diris Nevil grimpante surpieden, “Mi ne ŝatus resti ĉi tie 
sola, La Sanga Barono jam dufoje preterpasis.” 

Ron rigardis sian horloĝon, kaj tiam rigardegis furioze al Hermiona kaj 
Nevil. 

“Se iu ajn el vi faros ion, kiu igos nin kaptiĝi, mi neniam trankviliĝos 


antaŭ ol mi lernos tiun Malbenon de la Feaĉoj, pri kiu Ciuro rakontis al ni, 
kaj mi uzos ĝin kontraŭ vi.” 

Hermiona malfermis la buŝon, eble por klarigi al Ron, kiel oni fakte 
uzas la Malbenon de la Feaĉoj, sed Hari siblis por silentigi ŝin, kaj gestis 
tion, ke ili antaŭeniru. 

Ili flirtis laŭ koridoroj striitaj per zonoj de lunlumo de la altaj fenestroj. 
Je ĉiu angulo Hari anticipis, ke ili trafos Ŝteleti aŭ S-inon Noris, sed ili 
bonŝancis. Ili rapidis supren per ŝtuparo al la tria etaĝo, kaj ŝteliris piedpinte 
kontraŭ la premiĉambro. 

Malfid kaj Krab ankoraŭ ne estis tie. La kristalaj premiŝrankoj brilis, kie 
la lunlumo trafis ilin. Pokaloj, ŝildoj, pladoj, kaj statuoj eklumis arĝentaj kaj 
oraj tra la mallumo. La geknaboj glitis apud la muroj, fiksante siajn okulojn 
al la pordoj ĉe ambaŭ flankoj de la ĉambro. Hari elprenis sian vergon okaze, 
ke Malfid eksaltos enen, kaj tuj komencos. La minutoj preterrampis. 

“Li malfruas, eble li malkuraĝas,” Ron flustris. 

Tiam sono el la apuda ĉambro saltigis ilin. Hari estis ĝuste levinta sian 
vergon, kiam ili aŭdis parolon de iu — kaj tiu ne estis Malfid. 

“Flaru ĉirkaŭe, mia dolĉa, ili hazarde ŝtelkaŝas sin ĉe iu angulo.” 

Tiu estis Ŝteleti, kiu parolis al S-ino Noris. Terurfrapite, Hari gestis 
freneze tiel, ke la aliaj tri sekvu lin plej rapide; ili hastis kiel musoj silente 
kontraŭ la pordo aliflanka al la voĉo de Ŝteleti. La robo de Nevil nur ĝuste 
vipis preter la angulo, kiam ili aŭdis Ŝteleti eniri la premiĉambron. 

“Jli estas ie ĉi tie,” ili aŭdis lin murmuri, “evidente kaŝitaj.” 

“Tien!” Hari mimis lipe al la ceteraj, kaj teruritaj ili komencis ŝteliri laŭ 
longa galerio plena je kirasaĵoj. Ili aŭdis Ŝteleti proksimiĝi. Nevil subite 
elbuŝis timigitan pepon, kaj ekkuris — li stumblis, ekkroĉis Ron ĉirkaŭ la 
talio, kaj la paro rulfalis rekte kontraŭ kirasan kompleton. 

La sonorego kaj kraŝbruo sufiĉis por veki la tutan kastelon. 

“KURU!” Hari kriis, kaj la kvar geknaboj kuregis tra la galerion, ne 
rigardante poste por kontroli, se Ŝteleti sekvis — ili svingis sin ĉirkaŭ la 
pordokadron kaj galopis laŭ unu koridoro post alia, Hari gvidante, sen ajna 
ideo pri kie ili estas aŭ kien ili iras — ili eksplodis tra tapeto kaj trovis sin en 
kaŝata pasejo, impetis laŭ ĝi kaj eliris proksime al la klasĉambro de Sorĉoj, 
kiu estis, laŭ ilia kalkulo, ege for de la premigalerio. 

“Mi supozas, ke ni evitis lin,” Hari spiregis, klinante sin kontraŭ la 
malvarma muro, kaj viŝante sian frunton. Nevil kurbigis sin kvazaŭ faldita, 
kaj anhelis spasme. 

“Mi — avertis — vin,” Hermiona anhelis, palpante la konstrikton en sia 
brusto, “Mi — ja avertis - vin.” 

“Necesas, ke ni reiru al la Oragrifa turo,” diris Ron, “Tiel rapide kiel 


eblas.” 

“Malfid trompis vin,” Hermiona diris al Hari. “Vi ekscias tion, ĉu ne? Li 
neniam intencis renkonti vin — Ŝteleti sciis tion, ke iu estus en la 
premiĉambro, evidente Malfid avertis lin.” 

Hari supozis tion, ke ŝi pravis, sed ne intencis akordi kun ŝi. 

“Ni iru.” 

Ne estontis tiel facile. Ili iris nur dekon da paŝoj, antaŭ ol pordanso 
klakis, kaj io pafis sin el klasĉambro fronte al ili. 

Estis Ĝenozo. Li ekvidis ilin kaj ĉirpis ĝojege. 

“Silentu, Ĝenozo — bonvolu—ne faru tiel, ke ni eksiĝos.” 

Ĝenozo klakis. 

“Vagante ĉirkaŭe je noktomezo, Etaj Unuaĉjoj? Ta, ta, ta. Kiu misagas, 
tiu pagas.” 

“Sed ne, se vi ne malkaŝos nin, Ĝenozo, bonvolu.” 

“Devas informi al Ŝteleti, mi devas,” diris Ĝenozo per pia voĉo, sed kun 
malice brilantaj okuloj. “Estas por via bonfarto, sciu.” 

“El nia vojo,” knalis Ron, farante braksvingon al Ĝenozo — kiu estis 
grava eraro. 

“STUDENTOJ ELLITAJ!” Ĝenozo bojis, “STUDENOJ ELLITAJ ĈE 
LA KORIDORO SORĈOJ!” 

Klinevitante sub Ĝenozo ili fuĝis je la vivo, rekte al la fino de koridoro, 
kie ili plaŭdtrafis al pordo — kaj ĝi estis ŝlosita. 

“Jen la fino!” Ron ĝemis, dum ili puŝis senhelpe kontraŭ la pordo. “Ni 
estas venkotaj. Sen espero.” 

lli aŭdis paŝojn, Ŝteleti kurantan tiel rapide, kiel li kapablis kontraŭ la 
krioj de Ĝenozo. 

“Ho moviĝu flanken,” Hermiona knaris. Ŝi forkaptis la vergon de Hari, 
frapetis la seruron, kaj flustris “A/o-homora!” 

La riglilo klakis kaj la pordo svinge malfermiĝis — ili amase trahastis, 
fermis ĝin rapide, kaj premis la orelojn kontraŭ ĝi, aŭskultante. 

“Kien ili iris, Ĝenozo?” Ŝteleti jam demandis, “Rapide, diru al mi.” 

“Diru “bonvolu”.” 

“Ne ŝercu antaŭ mi, Ĝenozo, diru tuj kien ili iris?” 

Mi ne diros nenion, krom se vi diros “bonvolu',” diris Ĝenozo per sia 
ĝenanta mokritma voĉo. 

“Bone — bonvolu.” 

“NENION! Ho, ho, ho! Mi diris, ke mi ne dirus nenion, krom se vi dirus 
“bonvolu”. Ha, ha, haaaa!” 

Kaj ili aŭdis la sonojn de Ĝenozo susurante for, kaj de Ŝteleti 
blasfemante pro kolerego. 


“Li supozas, ke ĉi tiu pordo estas ŝlosita,” Hari flustris. Ŝajne ni 
bonŝancos — Nevil, Jasu min.” Ĉar Nevil estis tiranta ĉe la maniko banroba 
de Hari dum la pasinta minuto. “Do, kio?” 

Hari turniĝis — kaj vidis tutklare kion. Dum momento evidentis al li, 
kvazaŭ li enpaŝis koŝmaron — tio ja troas, post la tuto, kiu jam okazis ĝis 
nun. 

Ili ne estis en ĉambro, kiel ili supozis, sed en koridoro. La eksterlima 
koridoro de la tria etaĝo. Kaj nun ili konis, kial ĝi estis eksterlima. 

Ili rigardis rekte en la okulojn de monstra hundo; hundo, kiu plenigis la 
spacon inter plafono kaj planko. Kiu havis tri kapojn. Tri parojn da rulantaj, 
frenezaj okuloj; tri nazojn tikantaj kaj tremantaj, ĉiu en ilia direkto; tri 
ŝaŭmantajn faŭkojn, kun salivo pendanta kvazaŭ en glitigaj ŝnuroj de la 
flavecaj dentegoj. 

Ĝi staris tute senmove, ĉiuj el la ses okuloj rigardantaj ilin, kaj Hari 
ekkomprenis, ke la sola kialo por ilia daŭro en vivo estis la surprizo kaŭzita 
per ilia subita apero, sed la hundo rapide orientiĝis, kaj la signifo de tiuj 
tondraj graŭloj estis tutevidenta. 

Hari palpis por la pordanso — inter Ŝteleti kaj la morto li elektus Ŝteleti. 

Ili falis malantaŭen — Hari plaŭdfermis la pordon, kaj ili kuris, ili 
preskaŭ flugis, reen laŭ la koridoro. Evidente Ŝteleti forhastis por serĉi ilin 
aliloke, ĉar ili ne vidis lin ie ajn, sed ne gravis al ili — kiuj sole intencis 
almeti tiom da spaco inter si kaj la monstro, kiom eblas. Ili ne paŭzis je sia 
kurado antaŭ ol atingi la portreton de la Dika Damo ĉe la sepa etaĝo. 

“Kie en la mondo vi ĉiuj estis?” ŝi demandis, rigardante iliajn 
banrobojn, kiuj pendis duonfalantaj de iliaj ŝultroj, kaj iliajn ruĝvangajn, 
ŝvitantajn vizaĝojn. 

“Ne zorgu pri tiu — porkmuzelo, porkmuzelo,” spiregis Hari, kaj la 
pentraĵo svingis antaŭen. Ili ekgrimpis en la komunan ĉambron kaj kolapsis, 
tremante en fotelojn. 

Kelka tempo pasis antaŭ ol iu el ili diris ion ajn. Nevil aspektis, kvazaŭ 
neniam parolonte denove. 

“Kion ili intencas, havante tian beston forŝlositan en lernejo?” diris Ron 
finfine. “Se hundo iam bezonis ekzercon, tiu bezonas tion.” 

Hermiona jam ĉesis anheli, kaj ree gajnis sian koleran humoron. 

“Vi ne ekzercas la okulojn, iu el vi, ĉu?” ŝi knalis. ”Ĉu vi ne rimarkis 
tion, sur kio ĝi staris?” 

“La planko?” Hari sugestis. “Mi ne rimarkis la piedojn, mi tro prizorgis 
la kapojn.” 

“Ne, ne estis la planko. Ĝi staris sur klapopordo. Evidente ĝi gardas 


„” 


lon. 


Ŝi ekstaris, kolergrimacante al ili. 

“Mi supozas, ke vi memfieras. Ni povis morti, aŭ pli malbone, eksiĝi. 
Nun, se plaĉas al vi, mi enlitiĝos.” 

Gapante Ron rigardis ŝin foriri. 

“Certe plaĉas al ni,” li diris. “Oni supozus, ke ni trudis al ŝi sekvi nin, ĉu 
ne?” 

Sed Hermiona estis doninta al Hari ion alian por pripensi, dum li 
grimpis reen enliten. La hundo gardas ion — kiel diris Hagrid? Gajngotoj 
estis la plej sekura loko en la mondo por kaŝi ion — krom Porkalo. 

Evidente Hari eltrovis la kaŝejon de la malpurega pakaĵo el ŝloskelo 
sepcent dek tri. 


Ĉapitro dek 


Halovino 


La sekvantan tagon Malfid apenaŭ fidis siajn okulojn, kiam li vidis Hari 
kaj Ron ankoraŭ ĉe Porkalo, aspektante lacaj sed tute bonhumoraj. Ja, tiun 
matenon Hari kaj Ron konsideris la renkonton kun la trikapa hundo kiel 
elstaran aventuron, kaj ili entuziasme atendis plian. Nun Hari rakontis al 
Ron pri la pakaĵo, kiu evidente relokiĝis de Gajngotoj al Porkalo, kaj ili 
pasigis multon da tempo cerbumante pri kio do povus bezoni tiel fortan 
gardadon. 

“Ĝi estas aŭ ege valora aŭ ege danĝera,” supozis Ron. 

“Aŭ ambaŭ,” aldonis Hari. 

Tamen, ĉar ili nur certe sciis tion, ke la mistera objekto estis kvin 
centimetrojn longa, ili ne havis grandan ŝancon por diveni, kio ĝi estas, sen 
pluaj indicoj. 

Nek Nevil nek Hermiona manifestis iun ajn intereson pri tio, kio restas 
sub la hundo kaj la klapopordo. Al Nevil gravis ĉefe, ke li neniam denove 
iru proksime al la hundo. 

Hermiona nun rifuzis paroli kun Hari kaj Ron. Sed ŝi estis tiel ĉefema 
kaj ĉionscia, ke ili frandis ŝian silenton. Al ilia feliĉo nur mankis rimedo, 
per kiu ili venĝu sin kontraŭ Malfid, kaj plaĉege ĝuste tio alvenis poŝte la 
sekvantan semajnon. 

Dum la strigoj amasiĝis en la Granda Halo kiel kutime, ĉies atento 
kaptiĝis de longa, mallarĝa pakaĵo portata de ses grandaj otusoj. Hari tiom 
interesiĝis kiom la ceteraj pri kion enhavas tiu granda pakaĵo, kaj li miregis 
kiam la strigoj glisis suben kaj faligis ĝin ĝuste antaŭ lin, forfrapante lian 
lardon de la tablo. Ili apenaŭ estis forflirtintaj, kiam alia strigo faligis 
leteron sur la pakaĵon. 

Hari ŝire malfermis la leteron unue, kio bonŝancis, ĉar skribite estis: 


NE MALFERMU LA PAKAĴON APUD LA TABLO. Ĝi enhavas vian 
novan Nimbuson 2000. Tamen mi ne volas sciigi al ĉiuj, ke vi havas 
flugbalailon, ĉar ĉiu petus unu similan. Olivero Arbo renkontos vin ĉivespere 
ĉe la kvidiĉa tereno je la sepa por via unua trejnado. 

Prof. M. MakGongal 


Hari malfacile kaŝis sian ĝuegon dum li donis la noton al Ron por legi. 

“Nimbuso 2000!” Ron ĝemis ĵaluze. “Mi eĉ neniam tuŝis unu tian.” 

Ili eĥris la halon rapide, kun intenco malpaki la balailon diskrete antaŭ 
sia unua leciono, sed meze en la vestiblo ili trovis la vojon al la ŝtuparo 
barita de Krab kaj Klus. Malfid forprenis la pakaĵon de Hari kaj palpis ĝin. 

“Tio estas flugbalailo,” li diris, ĵetante ĝin reen al Hari kun miksaĵo de 
ĵaluzo kaj spito videbla en lia visaĝo. “Jen fino por vi, Potter, unuajaraj ne 
rajtas havi ilin.” 

Ron ne povis rezisti. 

“Ĝi ne simple estas flugbalailo,” li diris, “ĝi estas Nimbuso 2000. Kion 
vi diris pri via balailo, kiu restas hejme, Malfid, ĉu ne estis Kometo 260?” 
Ron larĝe ridetis al Hari. “La Kometoj aspektas brilaj, sed ili ne 
kompareblas kun la Nimbusoj.” 

“Kion vi scias pri tio, Tordeli, vi ne havas per kio aĉeti la duonon de la 
stango,” Malfid knale respondis. “Mi supozas, ke vi kaj viaj fratoj ŝparas 
por aĉeti ĝin vergeton post vergeto.” 

Antaŭ ol Ron povis respondi, prof. Flirtmeĉo aperis ĉe la kubuto de 
Malfid. 

“Ĉu kverelo? Mi esperas ke ne, knaboj,” li pepis. 

“Potter ĵus ricevis flugbalailon, profesoro,” tuj diris Malfid. 

“Jes, jes, en ordo,” diris prof. Flirt€meĉo, kun ĝojbrila rideto al Hari. 
“Profesorino MakGongal diris al mi ĉion pri la apartaj cirkonstancoj, Potter. 
Kaj kiu modelo ĝi estas?” 

“Nimbuso 2000, sinjoro,” diris Hari, batalante kontraŭ ridemo pro la 
horora mieno de Malfid. “Kaj ĝuste dank'al Malfid mem, mi ricevis ĝin,” li 
almetis. 

Hari kaj Ron ekiris supren, sufokante siajn ridojn pro la evidenta furiozo 
kaj konfuzo de Malfid. 

“Ja ĝustas,” Hari ronkoklukis kiam ili atingis la supron de la marmora 
ŝtuparo. “Se li ne estus ŝtelinta la Tutmemorilon de Nevil, mi ne estus en la 
teamo...” 

“Do mi supozas, ke vi rigardas tion kiel rekompenson por kontraŭi 
regulojn?” ilin trafis kolera voĉo tuj malantaŭa. Hermiona stamfe supreniris 
la ŝtuparon, kun malaproba rigardo al la pakaĵo de Hari. 

“Mi pensis, ke vi rifuzas paroli kun ni,” diris Hari. 

“Jes, ne ĉesu nun,” diris Ron. “Ni tute bonfartas tiel.” 

Hermiona marŝis for, kun nazo alta pro indigno. 

Al Hari tre malfacilis priatenti siajn lecionojn tiutage. Liaj pensoj daŭre 
vagis aŭ supren al la dormejo, kie lia nova flugbalailo kuŝas sub la lito, aŭ 
for al la kvidiĉa tereno, kie li eklernos la ludon ĉivespere. Li glutegis sian 


vespermanĝon sen rimarki, kion li estas manĝanta, kaj tiam hastis supren 
kun Ron por finfine malpaki la Nimbuson 2000. 

“Hoo,” Ron suspiris, dum la balailo rulis sur la littukon de Hari. 

Eĉ Hari, kiu sciis nenion pri la diversaj specoj de balailoj, opiniis, ke ĝi 
aspektas mirinde. Svelta kaj polurita, kun stango el mahagono, ĝi havis 
longan voston el netaj rektaj vergetoj, kaj “Nimbuso 2000” estis skribita 
orlitere ĉe la supro. 

Iom antaŭ la sepa, Hari eliris la kastelon, kaj ekiris al la kvidiĉa tereno 
en la krepusko. Li eĉ neniam eniris la stadionon antaŭe. Centoj da benkoj 
staris supre ĉirkaŭ la kampo, tiel ke la spektantoj estu sufiĉe altaj por vidi 
kio okazas. Ĉe ambaŭ finoj de la kampo staris tri oraj stangoj, ĉiu kun 
ringego ĉe la pinto. Ili memorigis al Hari pri la plastaj stangetoj, tra kiuj la 
moglaj infanoj blovis bobelojn, krom tio ke ili altis je dek kvin metroj. 

Tro flugavida por atendi Arbon, Hari ekrajdis sian balailon kaj piedbate 
ekflugis. Kia sento — li plonĝis tra la ringegoj kaj reen, kaj rapidis tien kaj ĉi 
tien laŭ la tereno. Per la plej delikata tuŝo la Nimbuso 2000 turniĝis kien ajn 
li volis. 

“He, Potter, venu suben!”” 

Olivero Arbo estis alveninta. Li portis grandegan lignan skatolon sub la 
brako. Hari alteriĝis apud li. 

“Belege,” diris Arbo, kun okuloj glimantaj. “Mi komprenas, kion 
MakGongal volis diri...prave vi naskiĝis por flugi. Mi nur instruos al vi la 
regulojn ĉivespere, poste vi partoprenos la teaman trejnadon trifoje 
semajne.” 

Li malfermis la skatolon. Interne estis kvar pilkoj malsamgrandaj. 

“Ĝuste,” diris Arbo. “Nu, kvidiĉo estas sufiĉe simpla por kompreni, eĉ 
se ĝi ne estas tiel facila por ludi. Ambaŭ teamoj havas sep ludantojn. Tri el 
ili nomiĝas “ĉasistoj.” 

“Tri ĉasistoj,” Hari rediris, dum Arbo elprenis helruĝan pilkon pli- 
malpli grandan kiel piedpilkon. 

“Ĉi tiu pilko nomiĝas la “kvaflo”,” diris Arbo. “La ĉasistoj ĵetas la 
kvaflon unu al alia, kaj provas meti ĝin tra unu el la ringegoj por atingi 
golon. Po dek poentojn ĉiufoje, kiam la kvaflo pasas tra ringego. Ĉu vi 
komprenas?” 

“La ĉasistoj ĵetas la kvaflon kaj metas ĝin tra la ringegoj por atingi 
golon,” Hari recitis. “Do — tio similas al korbopilko kun ses golejoj kaj 
rajdante balailojn, ĉu ne?” 

“Kio estas korbopilko?” demandis Arbo scivoleme. 

“Ne gravas,” diris Hari haste. 

“Nu, estas alia ludanto en ĉiu teamo, kiu nomiĝas la “gardisto” — mi 


estas gardisto por Oragrifo. Mi devas flugi ĉirkaŭ niaj ringegoj, kaj bari la 
golojn de la alia teamo.” 

“Tri ĉasistoj, unu gardisto,” diris Hari, kiu firme intencis memori ĉion. 
“Kaj ili ludas per la kvaflo. Bone, mi komprenis tion. Do por kio estas la 
aliaj?” Li indikis la tri pilkojn ankoraŭ en la skatolo. 

“Mi montros tion al vi nun,” diris Arbo. “Prenu tion ĉi.” 

Li donis al Hari malgrandan klabon, similan al mallonga bazpilka klabo. 

“Mi montros al vi kiel la “klabuloj” kondutas,” Arbo diris. “Ĉi tiuj du 
estas la klabuloj.” 

Li indikis al Hari du identajn pilkojn, gagate nigrajn kaj iom pli 
malgrandajn ol la kvaflon. Hari rimarkis, ke ili ŝajne strebis por eskapi el la 
rimenoj, kiuj tenis ilin en la skatolo. 

“Gardu vin,” Arbo avertis al Hari. Li kliniĝis suben, kaj liberigis unu el 
la klabuloj. 

Tuj la nigra pilko alte supreniris, kaj tiam ĵetis sin rekte al la vizaĝo de 
Hari, Hari svingbatis ĝin per sia klabo por eviti ke ĝi rompu al li la nazon, 
kaj for sendis ĝin zigzage ĉielen — ĝi zumis ĉirkaŭ iliaj kapoj, kaj tiam 
pafiĝis al Arbo, kiu plonĝe saltis sur ĝin, kaj sukcesis bloki ĝin sur la 
grundo. 

“Ĉu klare?” Arbo anhelis, trudante la baraktantan klabulon reen en la 
skatolon, kaj rimenante ĝin firme. “La klabuloj raketadas ĉirkaŭe, celante 
frapi la ludantojn de iliaj balailoj. Pro tio, ĉiu teamo havas du “batistojn” — la 
ĝemeloj Tordeli estas niaj. Ilia tasko estas protekti sian teamon kontraŭ la 
klabuloj, kaj rebati ilin kontraŭ la alia teamo. Do — ĉu vi kaptis ĉion?” 

“Tri ĉasistoj celas atingi golojn per la kvaflo; la gardisto gardas la 
golejojn; la batistoj pelas la klabulojn for de sia teamo” Hari recitis. 

“Bonege,” diris Arbo. 

“Ah — ĉu la klabuloj iam ajn mortigis iun?” Hari demandis, esperante ke 
li ŝajnis senzorga. 

“Neniam ĉe Porkalo. Ni estas suferintaj kelkajn rompitajn makzelojn, 
sed nenion pli gravan. Nu, la lasta teamano estas la “serĉisto”. Tiu estas vi. 
Kaj vi ne bezonas prizorgi la kvaflon aŭ la klabulojn —” 

“— krom se ili frakasas al mi la verton.” 

“Ne zorgu pri tio, la Tordelioj pli efikas ol la klabuloj — laŭ mi ili mem 
estas paro de homaj klabuloj.” 

Arbo prenis el la skatolo la kvaran kaj lastan pilkon. Kompare kun la 
kvaflo aŭ la klabuloj, ĝi estis tre eta, iom pli granda ol juglando. Ĝi estis 
brile ora, kun arĝentaj flirtantaj flugiletoj. 

“Ĉi tio,” diris Arbo, “estas la “oreko”, kaj ĝi estas la plej grava pilko el 
ĉiuj. Estas tre malfacile kapti ĝin, ĉar ĝi estas tiel rapida kaj apenaŭ videbla. 


Kapti ĝin estas la tasko de la serĉisto. Vi devas sinui inter la ĉasistoj, 
batistoj, klabuloj, kaj kvaflo por trovi ĝin pli frue ol la serĉisto de la alia 
teamo, ĉar kiu ajn el la du serĉistoj kaptas la orekon, tiu gajnas por sia 
teamo pliajn cent kvindek poentojn, do ĝi preskaŭ ĉiam venkas. Pro tio la 
serĉistoj estas prifaŭlataj tiel ofte. Ĉiu kvidiĉa ludo finiĝas nur kiam la 
oreko kaptiĝas, do ĝi povas daŭri senlime — mi supozas, ke la rekorda daŭro 
estis tri monatoj, oni devis anstataŭigi la teamanojn, por ke ili povu iom 
dormi.” 

“Nu, tio estas la tuto — ĉu demandojn?” 

Hari kapneis. Li bone komprenis kion li devos fari, nur fari tion estos la 
afero. 

“Ni ankoraŭ ne trejnos kun la oreko,” diris Arbo, zorgeme 
enskatoligante ĝin. “Estas tro mallume, ni riskas perdi ĝin. Do ni provu vin 
kun ĉi tiuj.” 

Li tiris sakon de ordinaraj golfludaj pilkoj el sia poŝo, kaj post kelkaj 
minutoj li kaj Hari estis enaere, Arbo ĵetante la pilkojn tiel forte, kiel li 
kapablis en ĉiu direkto, por ke Hari kaptu ilin. 

Hari ne maltrafis unu solan, kaj tio ege plaĉis al Arbo. Post horduono la 
nokto tute alvenis, kaj ili ne povis daŭrigi. 

“Tiu Kvidiĉa Pokalo tenos niajn nomojn sur la etikedo ĉijare,” diris 
Arbo ĝoje dum ili pezpaŝis supren kontraŭ la kastelo. “Ne surprizos min, se 
vi fariĝos eĉ pli bona ol Karlo Tordeli, kaj tiu kapablus ludi por la Anglia 
teamo, se li ne estus foririnta por ĉasi drakojn.” 

Eble ĉar li nun tiom okupiĝis, farante kvidiĉan trejnadon trifoje ĉiun 
semajnon, krom la multon da hejmtaskoj por la kursoj, Hari povis apenaŭ 
kredi tion, kiam li rimarkis ke li jam estis du monatojn ĉe Porkalo. La 
kastelo ŝajnis kvazaŭ lia hejmo pli ol Ligustra Vojo iam ajn ŝajnis tiel. 
Ankaŭ liaj lecionoj fariĝis daŭre pli interesaj post kiam li ekregis la 
fundamentojn. 

Je la Halovina mateno oni vekiĝis kun la franda aromo de bakata 
kukurbo, kiu ŝvebis tra la koridoroj. Eĉ pli bone, prof. Flirtmeĉo anoncis 
dum la klaso de Sorĉoj, ke li taksis ilin pretaj por flugigi aferojn, kion ĉiuj 
deziregis fari, post kiam ili vidis lin glisigi la bufon de Nevil ĉirkaŭ la 
klasĉambro. Profesoro Flirtmeĉo arigis la klason en parojn por ekzerci tion. 
Hari pariĝis kun Ŝemus Fingan (kio konvenis al Hari, kun kiu Nevil avidis 
pariĝi). Tamen Ron estis laboronta kun Hermiona Granĝer. Oni malfacile 
divenis, ĉu Ron, ĉu Hermiona pli koleris pri tio. Ŝi ne estis parolinta al iu el 
ili post la tago kiam la balailo de Hari alvenis. 

“Nun ne forgesu pri tiu neta pojna moviĝo, kiun ni ekzercis!” pepis prof. 
Flirtmeĉo, starante sur sia amaso da libroj kiel kutime. “Susuro kaj flirto, 


memoru, susuro kaj flirto. Kaj la korekta diro de la magiaj vortoj ankaŭ tre 
gravas — neniam forgesu la sorĉiston Barufon, kiu diris “so” anstataŭ “fo” kaj 
trovis sin sur la planko kun bizono surbruste.” 

Tre malfacilis. Hari kaj Ŝemus susuradis kaj flirtadis, sed la plumo, kiun 
ili devis sendi kontraŭĉiele, simple kuŝis sur la skribtablo. Ŝemus 
malpaciencis tiom, ke li ŝovis la plumon per sia vergo, kaj ĝin ekflamigis — 
Hari devis estingi ĝin per sia ĉapelo. 

Ron ĉe la apuda tablo ne multe pli bonŝancis. 

“Vingardium Leviosa!” li kriis, svingante siajn longajn brakojn kiel 
ventmuelilo. 

“Vi misdiras tion,” Hari aŭdis Hermionan knali. “Estas “Vin-gaar-dium 
Levi-oo-sa”, prononcu la “gar” sufiĉe longe.” 

“Do«i» «/i»faru ĝin vi, se vi estas tiel saĝa,” Ron defiis. Hermiona 
kunrulis la manikojn de sia robo, flirtigis sian vergon, kaj diris “Vingardium 
Leviosa!” 

Ilia plumo altiĝis de la tablo kaj ŝvebis je metro super iliaj kapoj. 

“Ho, bone farite!” kriis prof. Flirtmeĉo aplaŭdante, “Ĉiu rigardu ĉi tie, 
sinjorino Granĝer sukcesis en tio!” 

Ron ege malbonhumoris antaŭ la fino de la klaso. 

“Ne mirindas ke neniu povas elteni ŝin,” li diris al Hari dum ili puŝis sin 
antaŭen en la homoplenan koridoron, “Ŝi estas koŝmaro, verdire.” 

Iu puŝis sin kontraŭ Hari, hastante preter li. Estis Hermiona. Hari 
ekvidis ŝian vizaĝon — kaj miris vidante, ke ŝi ekploris. 

“Mi supozas, ke ŝi aŭdis vin.” 

“Do kio?” diris Ron, sed li aspektis iom maltrankvila. “Ŝi certe jam 
rimarkis, ke ŝi ne havas amikojn.” 

Hermiona ne alvenis al la sekvanta klaso, kaj ne vidiĝis dum la 
posttagmezo. Survoje al la Granda Halo por la Halovina festo, Hari kaj Ron 
subaŭdis Parvati Patil diri al sia amikino Lavenda, ke Hermiona ploris en la 
knabina necesejo kaj volis resti sola. Ron aspektis eĉ pli embarasite pri tio, 
sed post momento, ili eniris la Grandan Halon, kie la Halovinaj dekoracioj 
puŝis Hermionan el iliaj pensoj. 

MIll vivaj vespertoj flirtis el la muroj kaj plafono dum pliaj mil 
rondflugis super la tabloj kiel malaltaj nigraj nuboj, farante ke la kandeloj 
en la kukurboj flagradis. La manĝaĵoj aperis subite sur la oraj teleroj, kiel 
okazis dum la semestrokomenca bankedo. 

Hari ĵus servis al si bakitan terpomon, kiam prof. Ciuro ekkuris en la 
halon kun sia turbano malrekta kaj sia vizaĝo terurita. Ĉiuj gapis dum li 
atingis la seĝon de prof. Zomburdo, kaj anhelis, “Trolo — en la karceroj — 
pensis, ke vi devas scii tion.” 


Li tiam malrapide falis al la planko en profunda sveno. 

Okazis tumulto. Necesis, ke kelkaj purpuraj petardoj eksplodis el la 
vergpinto de prof. Zomburdo, antaŭ ol silento revenis. 

“Prefektoj,” li muĝdiris. “Gvidu tuj viajn Domojn reen al la dormejoj!” 

Persi prosperis en krizoj. 

“Sekvu min! Tenu vin kune, unuajaraj! Neniu bezonas timi la trolon, se 
vi observas miajn ordonojn. Restu ĝuste malantaŭ mi. Lasu vojon, unuajaraj 
pasantaj! Pardonu, mi estas prefekto!” 

“Kiel povus trolo enveni?” Hari demandis dum ili grimpis la ŝtuparon. 

“Mi ne havas ideon pri tio, ili supozeble estas tute stultaj,” diris Ron. 
“Eble Ĝenozo enlasis ĝin por Halovina ŝerco.” 

Ili pasis diversajn grupojn da homoj hastantaj kontraŭ diversaj direktoj. 
Dum ili puŝis sin tra amaso de konfuzitaj hupopufaj, Hari subite tiris la 
brakon de Ron. 

“Mi ekpensis — Hermiona 

“Kio pri ŝi?” 

“Ŝi ne scias pri la trolo.” 

Ron mordis al si la lipon. 

“Ho, bone,” li knalis, “Sed ne taŭgus, ke Persi vidus nin.” 

Klinante la kapojn suben, ili kuniĝis kun la hupopufaj irante kontraŭe, 
kaŝiris flanken laŭ malplena koridoro, kaj ekhastis kontraŭ la knabina 
necesejo. Ili ĵus turniĝis ĉirkaŭ la sekvanta angulo, kiam ili ekaŭdis rapidajn 
paŝojn malantaŭ si. 

“Persi!” siblis Ron, tirante Hari malantaŭ egan ŝtonan grifon. 

Tamen, kaŝrigardante preter ĝi, ili vidis ne Persi, sed Snejp. Li transiris 
la koridoron kaj malaperis el vido. 

“Kion li faras?” Hari flustris, “Kial li ne estas sube en la karceroj kun la 
ceteraj instruistoj?” 

“Mi tute ne scias.” 

Kiel eble plej kviete ili ŝteliris laŭ la apuda koridoro post la forirantaj 
paŝoj de Snejp. 

“Li celas la trian etaĝon,” Hari diris, sed Ron haltis lin per manlevo. 

“Ĉu vi flaras ion?” 

Hari snufis kaj aĉa haladzo atingis liajn naztruojn, ia miksaĵo de uzitaj 
ŝtrumpoj kaj la speco de publika necesejo, kiun oni ŝajne neniam purigas. 

Kaj tiam ili aŭdis ĝin — basan grunton, kaj la trenantajn pezpaŝojn de 
grandegaj piedoj. Ron indikis — je la fino de la pasejo maldekstre, iu 
grandega afero moviĝis kontraŭ ili. Ili kaŭris en la ombroj, kaj rigardis dum 
ĝi aperis en faskon de lunlumo. 

Estis terura vidaĵo. Alta je kvar metroj, kun haŭto ia malbrila, 


p 


granitsimile griza, ĝia ega, amasa korpo similis ŝtonegon kun malgranda 
kalva kapo sidante ĉe la supro kiel kokoso. Ĝi havis mallongajn krurojn je 
larĝo de arbotrunkoj, kaj platajn, kornecajn piedojn. La haladzo eliĝanta el 
ĝi estis neeltenebla. Enmane ĝi havis grandegan lignan klabon, kiu treniĝis 
kontraŭ la planko, ĉar ĝiaj brakoj estis tiel longaj. 

La trolo haltis apud pordejo, kaj strabrigardis internen. Ĝi levis siajn 
longajn orelojn cerbumante per sia eta cerbo, kaj tiam rampis malrapide en 
la ĉambron. 

“La ŝlosilo restas en la seruro,” Hari murmuris. “Ni povas ĝin enŝlosi.” 

“Bonan ideon,” Ron diris nervoze. 

Il movetiĝis kontraŭ la malfermita pordo kun sekaj buŝoj, preĝante ke 
la trolo ne ekaperos el ĝi. Per longa salto Hari atingis la ŝlosilon, 
plaŭdfermis la pordon, kaj ŝlosis ĝin. 

“Golo!” 

Ekzaltite pro ilia venko, ili komencis forkuri laŭ la pasejo, sed kiam ili 
atingis la angulon ili aŭdis ion, kiu kvazaŭ ĉesigus iliajn korojn — akre 
teruritan krion — kaj ĝi devenis el la ĉambro kiun ili ĵus ŝlosis. 

“Ho, ne,” diris Ron, pala kiel la Sanga Barono. 

“Estas la knabina necesejo!” Hari anhelis. 

“Hermiona”” ili kriis kune. 

Estis la plej malprefera ago, kiun oni volus fari, sed kion alian ili povus? 
Girante reen, ili ekkuris al la pordo kaj turnis la ŝlosilon, fuŝpalpante pro 
paniko. Hari tire malfermis la pordon, kaj ili kuris internen. 

Hermiona Granĝer velkis kontraŭ la fora muro, evidente eksvenonta. La 
trolo antaŭis al ŝi, frapante la lavkuvojn de la muroj dum ĝi paŝis. 

“Distru ĝin!” Hari diris urĝe al Ron, kaj prenante iun kranon, li ĵetis ĝin 
tiel forte, kiel li kapablis, kontraŭ la muro. 

La trolo ekhaltis kelkmetrojn de Hermiona. Ĝi pezmoviĝis ĉirkaŭe, 
stulte palpebrumante, por malkovri tion, kio faris la bruon. Ĝiaj kruelaj 
okuletoj trafis Hari. Ĝi hezitis, kaj tiam celis al li anstataŭ al Hermiona, 
levante sian klabon dum ĝi iris. 

“Hoj, etcerba!” kriis Ron de la kontraŭa flanko de la ĉambro, kaj li ĵetis 
feran tubon kontraŭ ĝi. La trolo eĉ ne rimarkis la tubon kiu trafis al ĝi la 
ŝultron, sed aŭdante la krion ĝi paŭzis kaj turnis sian malbelan muzelon 
kontraŭ Ron, lasante al Hari la tempon por kuri preter ĝi. 

“Venu, kuru, kuru!” Hari kriis al Hermiona, provante tiri ŝin kontraŭ la 
pordo, sed ŝi ne kapablis moviĝi, ŝi ankoraŭ glatigis sin kontraŭ la muro, 
ŝian buŝon gapantan pro teruro. 

La krioj kaj eĥoj ŝajne pelis la trolon al furiozo. Ĝi muĝis laŭte kaj ekiris 
kontraŭ Ron, kiu estis la plej proksima, kaj sen eskapvojo. 


Hari tiam faris ion, kiu estis samtempe ege kuraĝa kaj ege stulta: kurante 
li saltis kaj suksecis ĉirkaŭbraki la kolon de la trolo de malantaŭe. La trolo 
ne sentis, ke Hari pendis tie, sed eĉ trolo rimarkus se oni puŝus longan 
pecon da ligno profunde en la nazon, kaj la vergo de Hari ankoraŭ estis en 
lia mano, kiam li saltis — ĝi trafis rekte en unu naztruon de la trolo. 

Hurlante pro doloro, la trolo tordis kaj svingis sian klabon, dum Hari 
alkroĉis sin pro mortotimo; ene de sekunda daŭro la trolo evidente sukcesus 
fortiri lin, aŭ trafi lin per terura bato de la klabo. 

Hermiona estis falinta al la planko pro timo; Ron eltiris sian propran 
vergon — ne sciante kion li intencis fari, li aŭdis sin krii la unuan sorĉon, kiu 
eniris lian kapon: “Vingardium Leviosa!” 

La klabo flugis subite el la mano de la trolo, altiĝis supren, turniĝis 
malrapide — kaj falis, kun naŭziga krako sur la kapon de sia posedanto. La 
haltanta trolo ŝancelis, kaj tiam falis plaŭdante sur sian vizaĝon kun bruego 
kiu tremigis la tutan ĉambron. 

Hari surpiediĝis. Li skuiĝis kaj anhelis. Ron staradis tie kun sia vergo 
ankoraŭ levata, gapante al tio, kion li ĵus faris. 

Estis Hermiona kiu unue parolis. 

“Ĉu ĝi estas — morta?” 

“Mi supozas ke ne,” respondis Hari. “Mi dirus, ke ĝi nur estas 
svenigita.” 

Li kliniĝis suben kaj eltiris sian vergon el la trola nazo. 

Ĝi tute ŝmiriĝis per io, kio similis al grumelplena, griza gluo. 

“Aĥ, trola mukaĉo.” 

Li viŝis ĝin per la pantolono de la trolo. 

Subita bruo de la pordo kaj laŭtaj paŝoj kaŭzis, ke la tri geknaboj 
rigardis supren. Ili ĝis nun ne konsciis kiom da bruego ili faradis, tamen 
kompreneble iuj malsupre en la karceroj devis aŭdi la krakadon kaj la 
trolajn muĝojn. Post momento prof. MakGongal ekŝtormis en la ĉambron, 
tuj sekvis Snejp, kaj Ciuro malantaŭis. Ciuro ekrigardis la trolon, elspiris 
feblan ĝemon, kaj rapide sidiĝis sur necesejan pelvon, premante sian koron. 

Snejp kliniĝis por ekzameni la trolon. Profesorino MakGongal 
rigardadis Hari kaj Ron. Hari neniam antaŭe vidis ŝin tiom koleri. Ŝiaj lipoj 
estis blankpalaj. Espero pri gajno de kvindek poentojn por Oragrifo, 
forvaporiĝis rapide el la pensoj de Hari. 

“Kion sub la ĉielo vi pensis?” diris prof. MakGongal per frostece 
furioza voĉo. Hari rigardis je Ron, kiu ankoraŭ staris kun sia vergo levita. 
“Bonŝance, ke vi ne mortis. Kial vi ne estis en via dormejo” 

Snejp pafis al Hari rapidan pikantan rigardon. Hari rigardis la plankon. 
Li volis, ke Ron mallevu la vergon. 


Tiam voĉeto sonis el la ombroj. 

“Bonvolu, profesorino MakGongal - ili serĉis min.” 

“Sinjorino Granĝer!” 

Hermiona finfine sukcesis grimpi surpiede. 

“Mi iris por serĉi la trolon, ĉar mi — mi supozis ke mi povas trakti ĝin 
sole — komprenu, ĉar mi tiom legis pri ili.” 

Ron faligis sian vergon. Hermiona Granĝer, mensoganta senrezerve al 
instruisto? 

“Se ili ne estus trovintaj min, mi jam estus morta. Hari puŝis sian vergon 
en ĝian nazon, kaj Ron batis ĝin senkonscia per ĝia propra klabo. Ili ne 
havis la tempon por iri kaj alvenigi iun. Ĝi estis finonta min, kiam ili 
alvenis.” 

Hari kaj Ron klopodis sinteni, kvazaŭ ĉi tiu rakonto ne estus novaĵo por 
il. 

“Nu — tiuokaze...” diris prof. MakGongal, fiksrigardante al ĉiu el ili, 
“Sinjorino Granĝer, naiva knabino, kiel vi pripensis batali sole kun monta 
trolo?” 

Hermiona mallevis la kapon. Hari estis mirfrapita. Hermiona estus la 
lasta persono, kiun oni suspektus pri rompo de regulo, sed tie ŝi staris, 
pretendante ke ŝi faris tion, por savi ilin de puno. Tio verŝajnis kiel Snejp 
donacanta dolĉaĵojn al la studentoj. 

“Sinjorino Granĝer, pro tio Oragrifo perdos kvin poentojn,” diris prof. 
MakGongal, “Vi ege seniluziigis min. Se vi ne estas iel vundita, vi prefere 
ekiru al la oragrifa turo. Studentoj plenumas la feston en siaj Domoj.” 

Hermiona foriris. 

Prof. MakGongal turniĝis al Hari kaj Ron. 

“Nu, mi ankoraŭ dirus, ke vi bonŝancis, tamen nur malmultaj unuajaraj 
povus pritrakti plenkreskintan montan trolon. Vi ambaŭ gajnas por Oragrifo 
po kvin poentojn. Profesoro Zomburdo informiĝos pri tio. Vi iru.” 

Il hastis el la ĉambro kaj tute ne parolis antaŭ ol ili estis grimpintaj du 
etaĝojn supren. Krom ĉio cetera, ili trankviliĝis pro tio, ke ili estis 
malproksime de la trola haladzo. 

“Ni rajtis gajni pli ol dek poentojn,” Ron grumblis. 

“Kvin precize, post kiam ŝi subtrahos tiujn de Hermiona.” 

“Bonintenca ŝi estis kiam ŝi savis nin de puno,” Ron agnoskis. “Tamen 
memoru, ke ni ja savis ŝin.” 

“Eble ŝi ne bezonintus savon, se ni ne ŝlosintus la beston kun ŝi,” Hari 
memorigis al li. 

Ili ĵus atingis la portreton de la Dika Damo. 

“Porkmuzelo,” ili diris kaj eniris. 


La komuna ĉambro estis plenokupata kaj brua. Ĉiuj ĝuis la manĝaĵojn, 
kiujn oni sendis supren de la halo. Hermiona tamen staris sole apud la 
pordo, atendante ilin. Okazis tre embarasa paŭzo. Tiam, neniu el ili 
rigardante la alian, ili ĉiuj diris “Dankon!” kaj hastis for por preni siajn 
telerojn. 

Tamen, ekde tiu momento, Hermiona Granĝer fariĝis ilia amiko. 
Ekzistas kelkaj aferoj, kiujn homoj ne povas travivi kune, sen ŝati unu la 
alian poste, kaj venki kvar metrojn da monta trolo nombriĝas inter ili. 


Ĉapitro dek unu 
Kvidiĉo 


Je la komenco de novembro ege malvarmiĝis. La montoj ĉirkaŭ la 
lernejo aspektis glacigrize, kaj la lago kvazaŭ frosta ŝtalo. Ĉiumatene la tero 
kovriĝis per prujno. El la superaj fenestroj oni povis vidi Hagrid, varme 
pakita en longa mantelo el talpa pelto, en gantoj el kunikla pelto, kaj en egaj 
botoj el kastora felo, senglaciigi la flugbalailojn ĉe la kvidiĉa tereno. 

La kvidiĉa sezono jam komenciĝis. Je sabato Hari estis partoprenonta en 
sia unua kvidiĉa matĉo, post semajnoj da trejnado: Oragrifo kontraŭ 
Rampeno. Se Oragrifo venkus ili progresus al la dua rango en la Doma 
konkurso. 

Preskaŭ neniu estis vidinta Hari ludi, ĉar Arbo decidis, ke Hari, ilia 
sekreta armilo, devas resti kvazaŭ. ..sekreta. Tamen la novaĵo, ke li ludos 
kiel serĉisto, iel eskapis, kaj Hari ne povis decidi, kiuj pli malplaĉis al li — 
tiuj dirantaj ke li estos bravega, aŭ tiuj promesantaj ke ili kuros sub li kun 
matraco. 

Nun Hari bonŝancis, ke li havis amikon kiel Hermiona. Sen ŝia helpo li 
tute ne kapablus plenumi siajn hejmtaskojn, kaŭze de la prepara kvidiĉa 
trejnado ĝuste antaŭ la matĉo, kiun Arbo taskis al ili. Ŝi ankaŭ pruntis al 
Hari la libron Kvidiĉo tra la Epokoj, kiu fakte estis tre interesa legaĵo por li. 

Hari eksciis, ke ekzistas sepcent manieroj per kiu oni faŭlas en kvidiĉo, 
kaj ĉiuj okazis dum sola matĉo de la Mondpokala konkurso en 1473; ke la 
serĉistoj kutime estas la plej malgrandaj kaj rapidaj ludantoj, kaj la plej 
gravaj kvidiĉaj akcidentoj evidente trafis ilin, ke kvankam oni malofte 
mortis lundante kvidiĉo, okazis, ke arbitraciantoj fojfoje malaperis, kaj post 
monatoj troviĝis en la Sahara dezerto. 

Al Hermiona iom pli konvenis malobei de regulojn ekde kiam Hari kaj 
Ron savis ŝin de la monta trolo, kaj pro tio ŝi fariĝis pli agrabla homo. Je la 
tago antaŭ la unua kvidiĉa matĉo de Hari la tri amikoj staris en malvarma 
korto dum paŭzo inter klasoj, kaj ŝi estis sorĉinta por ili brilan bluan flamon, 
porteblan en bokalo konfitaĵa. Ili staris kun siaj dorsoj kontraŭ ĝi, 
varmiĝante, kiam Snejp trairis la korton. Tuj rimarkis Hari ke Snejp lamis. 
Hari, Ron, kaj Hermiona moviĝis pli prokime kune por kaŝi la fajron el 
vido; ili supozis ke tio ne estus permesata. Malbonŝance, ion ŝuldeman 


Snejp rimarkis en iliaj vizaĝoj. Li lampaŝis kontraŭ ili. Li ne estis vidinta la 
fajron, sed tamen aspektis kvazaŭ li serĉas kialon por riproĉi ilin. 

“Kion vi havas tie, Potter?” 

Estis Kvidiĉo tra la Epokoj. Hari montris ĝin al li. 

“Bibliotekaj libroj ne estas permesataj ekster la kastelo,” diris Snejp. 
“Donu ĝin al mi. Kvin poentoj elprenotaj de Oragrifo.” 

“Li ĵus inventis tion,” Hari murmuris dum Snejp forlamis. “Mi scivolas, 
kio okazis al lia kruro.” 

“Mi ankaŭ, kaj mi deziras, ke ĝi ege doloras al li,” diris Ron akre. 

Tre bruas la Oragrifa komuna ĉambro je tiu vespero. Hari, Ron, kaj 
Hermiona sidis kune apud fenestro. Hermiona kontrolis por Hari kaj Ron la 
hejmtaskojn por Sorĉoj. Neniam lasus ŝi ilin kopii ŝiajn (“Krome kiel vi 
lernus?”), sed per tio, ke ili petis al ŝi tralegi iliajn respondojn, ili akiris 
tamen ĝustajn respondojn. 

Hari sentis sin malkvieta. Li volis havi ree Kvidiĉo tra la Epokoj, por 
distri sin de siaj zorgoj pri morgaŭ. Kial li devas timi antaŭ Snejp? 
Starigante, li diris al Ron kaj Hermiona, ke li iras al Snejp, kaj pripetos ĝin. 

“Prefere vi ol mi,” diris ili kune, sed Hari ekpensis, ke Snejp ne povas 
rifuzi, se aliaj instruistoj aŭdas la peton. 

Li alvenis al la instruista salono kaj frapis ĉe la pordo. Neniu respondis. 
Li frapis denove. Nenio. 

Ĉu hazarde Snejp lasis la libron tie? Kial ne kontroli? Li iom malfermis 
la pordon, kaj rigardis interne — kaj trafis hororan vidaĵon. 

Snejp kaj Ŝteleti estis tie, sen aliaj. Snejp tenis sian talaron super la 
genuoj. Unu el liaj kruroj estis sanga kaj ŝirvundita. Ŝteleti donis al Snejp 
bandaĝojn. 

“Damnita besto,” Snejp diradis, “Kiel oni povas rigardi ĉiun el la tri 
kapoj samtempe?” 

Hari provis fermigi kviete la pordon, sed — 

“Potter!” 

La vizaĝo de Snejp tordiĝis pro furiozeco, dum li haste faligis sian 
talaron por kaŝi sian kruron. Hari glutis nervoze. 

“Mi volis peti pri mia libro.” 

“FORIRU, IRU?!” 

Hari foriris, antaŭ ol Snejp povis elpreni pluajn poentojn de Oragrifo. Li 
kuregis supren laŭ la ŝtuparo. 

“Ĉu vi sukcesis?” Ron demandis kiam Hari alvenis al ili. “Kio estas?” 

Mallaŭtvoĉe Hari rakontis al ili kion li estis vidinta. 

“Ĉu vi komprenas la signifon de tio?” li finis senspire. “Li provis 
preterpasi tiun trikapan hundon je Halovino! Tie li celis kiam ni vidis lin — li 


celas la aferon kiun ĝi gardas! Kaj mi privetus mian flugstangon, ke li 
enlasis la trolon por distri ĉiujn!” 

La okuloj de Hermiona larĝiĝis. 

“Ne - li ne farus tion,” ŝi diris. “Mi rekonas tion, ke li ne estas agrabla, 
sed li ne provus ŝteli ion ajn, kion Zomburdo tenis en sekuro.” 

“Verdire, Hermiona, vi kredas, ke ĉiuj instruistoj estas sanktuloj aŭ 
similaj,” knalis Ron. “Mi akordas kun Hari. Mi kredas, ke Snejp kapablas je 
io ajn. Sed kion li celis? Kion la hundo gardas?” 

Hari enlitiĝis kun siaj pensoj zumantaj pro la sama demando. Nevil 
ronkis laŭte, sed Hari ne povis endormiĝi. Li provis liberigi sian menson -— li 
bezonis dormi, nepre, ĉar li ludos post kelkaj horoj sian unuan kvidiĉan 
matĉon — sed la mieno de Snejp, kiam Hari ekvidis lian kruron, ne facile 
forgesiĝis. 

La sekvanta mateno alvenis tre brile kaj malvarme. La Granda Halo 
pleniĝis de la franda aromo de kolbasoj frititaj kaj la agrabla babilo de ĉiuj, 
kiuj anticipis bonan kvidiĉan matĉon. 

“Vi bezonas matenmanĝi.” 

“Mi ne deziras ion.” 

“Nur peceton da pano,” kaĵolis Hermiona. 

“Mi ne malsatas.” 

Hari fartis malbonege. Post horo li estos paŝanta sur la terenon. 

“Hari, vi bezonas vian forton,” diris Ŝemus Fingan. “Serĉistoj estas tiuj, 
kiuj fariĝas bategataj de la kontraŭa teamo.” 

“Dankon, Ŝemus,” diris Hari, rigardante dum Ŝemus amasigis keĉupon 
sur siaj kolbasoj. 

Je la dek unua la tuta lernejanaro evidente ĉeestis en la benkaroj ĉirkaŭ 
la kvidiĉa tereno. Multaj studentoj tenis binoklojn. Kvankam la benkaroj 
staris alte, tamen ofte malfacilis vidi tion, kio okazas. 

Ron kaj Hermiona kuniĝis kun Nevil, Ŝemus, kaj Dijn (la ardulo por la 
teamo West Ham) tie en la plej supera rango. Por surprizi Hari ili estis 
pentrintaj grandan standardon sur littuko, kion Skabro jam difektis. Ili 
skribis Potter por Prezidanto kaj Dijn, kiu bone desegnis, pentris grandan 
figuron de Oragrifa leono sub la vortoj. Tiam Hermiona faris lertan sorĉeton 
tiel, ke la farbo brilis diverskolore. 

Dume en la vestoĉambro Hari kaj la ceteraj teamanoj anstataŭigis siajn 
vestojn per la skarlataj Oragrifaj roboj de kvidiĉo (Rampeno ludas en 
verdaj). 

Arbo ordonis silenton per tuseto. 

“Bone, sinjoroj,” li diris. 

“Kaj sinjorinoj,” diris ĉasisto Anĝelina Ĝonson. 


“Kaj sinjorinoj,” Arbo akordis. “Tio estas...” 

“,..la ĉefokazo...,” diris Fredo Tordeli. 

“,..kiun ni ĉiuj anticipadis,” diris Georgo. 

“Ni konas la predikon de Olivero parkere,” Fredo klarigis al Hari. “Ni 
estis kun la teamo pasintjare.” 

“Silentu, ambaŭ,” diris Arbo. “Ĉi tiu estas la plej bona teamo, kiun 
Oragrifo havas dum jaroj. Ni venkos. Mi scias tion.” 

Li ekrigardis al ili kvazaŭ dirante, “Se ne...” 

“Ĝuste, ni komencu. Bonŝancon al ĉiuj.” 

Hari sekvis Fredon kaj Georgon el la vestoĉambro, kaj esperante ke liaj 
kruroj ne cedus, li paŝis sur la terenon inter laŭtaj huraoj. 

S-ino Viskio arbitraciis. Ŝi staris en la mezo de la tereno, atendante la du 
teamojn kun sia flugbalailo enmane. 

“Nu, mi deziras bonan, justan matĉon, vi ĉiuj,” ŝi diris, post kiam ili ĉiuj 
kuniĝis ĉirkaŭ ŝi. Hari rimarkis, ke ŝi ŝajne parolas ĉefe al la Rampena 
teamestro, kvinajara Marko Siliko. Hari opiniis ke Siliko aspektas kvazaŭ li 
havus iom da trola sango en la vejnoj. Rigardante flanken Hari vidis alte 
supre la flirtantan standardon, kiu flagre literumis Potter por Prezidanto 
super la homamaso. Lia koro ekĝojis. Li sentis sin pli kuraĝa. 

“Bonvolu suriĝi viajn balailojn.” 

Hari grimpis sur sian Nimbuson 2000. 

S-ino Viskio forte blovis sian arĝentan fajfilon. 

Dekkvin balailoj soris alte, alte enaere. Ili ekis. 

“Kaj la kvaflon tuj prenas Anĝelina Ĝonson de Oragrifo — kia elstara 
ĉasisto estas tiu knabino, kaj sufiĉe alloga ankaŭ — ” 

“Ĝordan!” 

“Pardonu, profesorino.” 

La amiko de la ĝemeloj Tordeli, Lij Ĝordan, faris la komentarion por la 
matĉo, sub la gardema rigardo de Prof. MakGongal. 

“Kaj ŝi prave impetadas tie supre, neta transdono al Alico Spineto, bona 
eltrovo fare de Olivero Arbo, pasintjare ŝi estis nur anstataŭulo — reen al 
Ĝonson kaj — ne, la Rampenaj ekprenas la kvaflon, Rampena estro Marko 
Siliko gajnas la kvaflon kaj ekas for — Siliko flugante kiel aglo tie supre — li 
trafos golon — ne, barata per elstara manovro fare de Oragrifa gardisto Arbo, 
kaj la Oragrifaj prenas la kvaflon — jen tie ĉasisto Kanjo Bel de Oragrifo, 
netan plonĝon ĉirkaŭ Silikon, foren laŭ la kampo kaj — VE -— tiu devis 
dolorigi, frapo ĉe la kapa malantaŭo fare de klabumo — kvalflon prenatan 
fare de Rampeno — jen Adriano Pulo rapidanta for kontraŭ la golejojn, sed li 
estas barata per alia klabumo — sendita kontraŭ lin fare de Fredo aŭ Georgo 
Tordeli, mi ne scias kiu — tamen netan manovron de la Oragrifa batisto, kaj 


Ĝonson denove posedas la kvaflon, jen libera kampo antaŭ ŝi kaj for — ŝi 
verdire raketas — evitas rapidan klabumon — la golejoj antaŭe — Nu iru, 
Anĝelina — gardisto Bleĉli plonĝas — maltrafas — Oragrifa Golo!” 

Oragrifaj huraoj plenigis la malvarman aeron, kun hurloj kaj ĝemoj de la 
Rampenaj. 

“Cedu flank”n tie. Moviĝu.” 

“Hagrid!” 

Ron kaj Hermiona premis sin kune por allasi al Hagrid spacon apud ili. 

“Est”s rigardanta el mi” kabano,” diris Hagrid, frapetante grandan 
binoklon pendantan de lia kolo, “sed ti” ne plaĉes ki'l esti inter la 
spektantoj. Jam neni” vido de l” oreko, ĉu?” 

“Ne,” diris Ron. “Hari ankoraŭ ne havis kion fari.” 

“Tam”n evit's ĝenojn, ti” valoras jon,” diris Hagrid, levante sian 
binoklon kaj rigardante kontraŭĉiele al la makulo kiu estis Hari. 

Alte super ili, Hari glisis super la ludo streĉante siajn okulojn por ia 
spuro de la oreko. Tio sekvis la planon de li kaj Arbo. 

“Restu fore ĝis vi kaptas videton de la oreko,” Arbo estis dirinta. “Ni ne 
volus lasi vin esti atakata antaŭ ol tio necesas.” 

Kiam Anĝelina trafis golon, Hari faris kelkajn lopojn por esprimi sian 
pasion. Nun li denove 

klopodis eltrovi la orekon. Unufoje li ekvidis oran brileton, sed tio nur 
estis rebrilo de unu el la tordeliaj brakhorloĝoj, kaj unufoje klabumo decidis 
pafi sin al li, similante kanonkuglegon pli ol ion ajn, sed Hari tordevitis, kaj 
Fredo Tordeli sekvis ĝin ĉasante. 

“Ĉu bone, Hari?” la tempo lasis lin krii, dum li furioze batis ĝin kontraŭ 
Markon Silikon. 

“Rampeno posedas,” Lij Ĝordan diradis. “Ĉasisto Pulo evitas du 
klabumojn, du Tordehojn, kaj ĉasisto Bel, kaj rapidas kontraŭ la — atendu 
momenton — ĉu tio estas la oreko?” 

Murmuroj disiĝis tra la homamaso dum Adriano Pulo faligis la kvaflon, 
tute okupata pri rigardi dorsen al la ora brilo, kiu ĵus preterpasis lian 
maldekstren orelon. 

Hari vidis ĝin. Ŝvelante pro ekscito li plonĝfalis suben sekvante la oran 
strekon. Ankaŭ vidis Rampena serĉisto Terenc Higz. Preskaŭ ŝultron al 
ŝultro ili pafis sin kontraŭ la oreko — ĉiuj el la ĉasistoj ŝajne forgesis kion ili 
devas fari dum ili pendis enaere por rigardi. 

Hari pli rapidis ol Higz — li povis vidi la etan sferon, siajn flugilojn 
flirtante, dum ĝi sagis antaŭen — kaj li forte akcelis — 

PUM! Kolerega roro eĥois el la Oragrifaj sub ili — Marko Siliko estis 
barinta Hari intence, kaj la balailo de Hari giris flanken kun Hari 


alkroĉiĝante pro mortotimo. 

“Faŭlo!” kriis la Oragrifaj. 

S-ino Viskio kolere riproĉis Silikon, kaj ordonis por Oragrifo liberan 
ŝoton al la goloj. Sed pro la konfuzo, kompreneble, la oreko estis 
malaperinta denove. 

Sube en la bankaro, Dijn Tomaso kriadis, “Sendu lin for, juĝistino! 
“Ruĝa karto!” 

“Kion vi volas diri, Dijn?” demandis Ron. 

“Ruĝa karto!” diris Dijn furioze. “Ĉe piedpilko kiam oni montras al vi la 
ruĝan karton, vi estas elpelota el la ludo. 

“Sed ĉi tio ne estas piedpilko, Dijn,” Ron memorigis al li. 

Tamen Hagrid akordis kun Dijn. 

“Oni deves ŝanĝi la r”gulojn. Siliko preskaŭ frap”s Hari el “a ĉ'”elon.” 

Lij Ĝordan ne povis ne partiiĝi. 

“Nu - post tiu tutevidenta kaj aĉa friponado — ” 

“Ĝordan!” grumblis Prof. MakGongal. 

“Mi volas diri, post tiu malkaŝita kaj abomeninda faŭlo — ” 

“Ĝordan, mi avertis vin —” 

“Bone, bone. Siliko preskaŭ mortigis la Oragrifan serĉiston, kio hazarde 
okazas fojfoje, mi supozas, do punala ŝoto favore al Oragrifo, farata de 
Spineto, kiu enmetas ĝin facile, kaj ni ekludas, Oragrifo posedante 
ankoraŭ.” 

Ĝi okazis dum Hari denove evitis klabumon, kiu volvante sagis 
minacante preter lia kapo. Lia balailo sin subite kaj timige skuegis. Dum tiu 
momento li kredis, ke li falontis. Li kroĉis forte la balailon per kaj manoj 
kaj genuoj. Li neniam sentis ion similan. 

Denove ĝi okazis, kvazaŭ la balailo kalcitris por ĵeti lin for. Sed 
Nimbuso 2000 flugbalailoj ne devas subite decidi, ke ili forĵetos siajn 
rajdantojn. Hari provis returni sin kontraŭ la Oragrifajn golejojn — li 
pripensis proponi al Arbo ke li petu paŭzon — kaj tiam konstatis, ke lia 
balailo flugis tute ekster lia rego. Li ne povis turni ĝin. Li ne povis ĝin 
direkti ien ajn. Zigzagis ĝi tra la aero, kaj fojfoje moviĝis abrupte kvazaŭ 
balaante, kio minacis elsidigi lin. 

Lij ankoraŭ komentariis. 

“Rampeno posedas — Siliko havas la kvaflon — pasas Spineto — pasas 
Bel — frapiĝas forte al vizaĝo per klabumo, esperinde kun rompado de la 
nazo — nur ŝercante profesorino — Rampeno ekhavas golon — ho ne...” 

La Rampenaj hurais. Evidente neniu rimarkis, ke la balailo de Hari 
kondutis strange. Ĝi portis lin malrapide pli alten, for de la ludo, skuiĝante 
kaj tikante dum ĝi iris. 


“Ne “cies kjon “Ari voles fari,” Hagrid murmuris. Li rigardis per sia 
binoklo. “Se ti” eblus, mi supozus, ke li perd”s la regon de si” bal'ilo...sed 
ti” ne ebles.” 

Subite homoj indikis Hari de ĉie en la bankaroj. Lia balailo komencis 
ĉirkaŭvolvi ripete, dum li apenaŭ povis resti kun ĝi. Tiam la tuta homamaso 
anhelis. La balailo sin freneze skuegis, kaj Hari svingis flanken. Li nun 
pendis suben, alkroĉiĝante per sola mano. 

“Ĉu io defektiĝis al ĝi kiam Siliko trafis lin?” Ŝemus flustris. 

“Certe ne,” Hagrid diris kun tremanta voĉo. “Neni” ne povas mal”elpi 
balailon krom tre forta Mava magio — neni” junulo kapablas fari tion al iu 
Nimbuso 2000.” 

Post tiuj vortoj Hermiona ekprenis la binoklon de Hagrid, sed anstataŭ 
rigardi supren al Hari, ŝi komencis frenezan serĉon inter la spektantoj. 

“Kion vi faras?” ĝemis Ron grizvizaĝe. 

“Ĝuste kiel mi supozis,” Hermiona anhelis, “Jen Snejp — rigardu.” 

Ron kaptis la binoklon. Snejp sidis meze en la bankaro kontraŭ ili. Li 
fiksadis siajn okulojn al Hari, kaj li murmuris senpaŭze subvoĉe. 

“Li faras ion — mavsorĉante la balailon,” diris Hermiona. 

“Kion ni devas fari?” 

“Konfidu tion al mi.” 

Antaŭ ol Ron povis diri pluan vorton, Hermiona estis malaperinta. Ron 
turnis la binoklon denove al Hari. Lia balailo vibradis tiel forte, ke li 
kapablus alkroĉiĝi malmulte plu. La tuta homamaso staris, rigardanta, 
terurata, dum la ĝemelaj Tordeli flugis supren, kaj provis tiri Hari sekure sur 
unu el siaj balailoj, sed sensukcese — ĉiufoje kiam ili proksimiĝis al li, la 
balailo saltis eĉ pli alten. Ili subiĝis, kaj rondiris sub li, evidente kun la 
intenco kapti lin kiam li falis. Marko Siliko prenis la kvaflon kaj trafis kvin 
golojn ekster la rigardo de ĉiuj. 

“Hastu, Hermiona,” Ron murmuris urĝe. 

Hermiona estis perfortinta sian vojon trans la tereno al la benkaro kie 
staris Snejp, kaj nun kuris laŭ la vico malantaŭ li; ŝi eĉ ne petis pardonon, 
kiam ŝi frapis prof. Ciuro tiel, ke li falis surkape en la vico antaŭ si. 
Atingante je Snejp ŝi kaŭris suben, eltenis sian vergon, kaj flustris kelkajn 
vortojn taŭgajn. Brilaj bluaj flamoj pafiĝis el ŝia vergo kaj sur la talaran 
orlon de Snejp. 

Pasis duona minuto antaŭ ol Snejp sentis tion, ke li brulis. Subita hurlo 
informis al ŝi, ke ŝi sukcesis je la tasko. Kaptante la fajron de sur li per la 
bokaleto de sia poŝo, ŝi ekhastis reen laŭ la vico — Snejp neniam scios kio 
okazis. 

Tio sufiĉis. En la aero, Hari subite sukcesis grimpi denove sur sian 


balailon. 

“Nevil, vi povas rigardi nun!” Ron diris. Nevil ploradis dum la pasintaj 
kvin minutoj, kun sia vizaĝo premata kontraŭ la jako de Hagrid. 

Hari estis rapide fluganta kontraŭ la tero, kiam la spektantaro vidis lin 
ekmeti sian manon al la buŝo, kvazaŭ li estis vomonta — li trafis la teron per 
manoj kaj piedoj — tusis — kaj ora afero falis en lian manon. 

“Mi tenas la orekon!” li kriis, montrante ĝin per levita, svinganta mano, 
kaj la matĉo finiĝis en tuta konfuzo. 

“Li ne kaptis ĝin, li preskaŭ glutis ĝin!” Siliko ankoraŭ kriplendadis post 
dudek minutoj, sed tio ne gravis — Hari ne rompis iun ajn regulon kaj Lij 
Ĝordan ankoraŭ ĝoje kriadis la rezulton — Oragrifo estis venkinta per cent 
sepdek poentoj kontraŭ sesdek. Hari aŭdis nenion de tio, tamen. Li estis 
ricevanta tason da forta nigra teo tie en la kabano de Hagrid kun Ron kaj 
Hermiona. 

“Estis Snejp la kaŭzo,” Ron klarigis, “Hermiona kaj mi vidis lin. Li 
malbenadis vian balailon, murmurante, li ne prenis siajn okulojn de vi.” 

“Rubaĵo,” diris Hagrid, kiu jam ne aŭdis iun vorton pri kiu okazis apud 
li en la benkaro. “Kiol Snejp farus tian?” 

Hari, Ron, kaj Hermiona rigardis unu la alian, cerbumante kion diri al li. 
Hari elektis la veron. 

“Mi malkovris ion pri li,” li informis Hagrid. “Li provis preterpasi tiun 
trikapan hundon je Halovino. Ĝi mordis lin. Ni opinias, ke li celis ŝteli tion, 
kion ĝi gardadas.” 

Hagrid faligis la tekruĉon. 

“Kil vi scies pri Lanuga?” li diris. 

“Lanuga?” 

“Jes — ĝi estes mia — aĉ'tita el grekul”, ki'n mi konatiĝ's ĉe drinkej” 
pas”ntjare — mi prunt's ĝin al Zomburd” por gardi la —” 

“Jes?” diris Hari avide. 

“Nu, ne d'mandu al mi plu,” diris Hagrid raŭke. “Ti” “stes plej alt” 
sekreto, ti”.” 

“Sed Snejp intencas $teli ĝin.” 

“Rubaĵo,” diris Hagrid denove. “Snejp “stes Porkala instruist”, li ne farus 
jon similan.” 

“Do kial li ĵus provis mortigi Hari?” kriis Hermiona. La okazojn de tiu 
posttagmezo evidente ŝanĝis ŝian opinion pri Snejp. 

“Mi rekonas malbenon, kiam mi vidas unu, Hagrid, mi jam legis ĉion 
pri tiuj! Oni bezonas fiksrigardadi, kaj Snejp tute ne palpebrumis, mi vidis 
lin!” 

“Mi dires al vi, ke vi m'lpraves!” diris Hagrid arde. “Mi ne “cies, kiol la 


bal'ilo de “Ari kondut's ti”l, sed Snejp ne provus mortigi studenton! Nun 
“skultu al mi, ĉiu “l vi — vi enmiksiĝes en aferoj, kiuj ne koncernes vin. “Stes 
danĝere. Vi forges” ti'n “undon, kaj vi forges” ki'n ĝi gardes, ti” koncernes 
nur al Prof'soro Zomburd” kaj Nik”lao Flamel — ” 

“Ho-ho!” diris Hari, “Do estas itu, nome Nikolao Flamel, kiu implikiĝas, 
ĉu vere?” 

Hagrid kolere bedaŭris siajn vortojn. 


Ĉapitro dek du 
La Spegulo de Orized 


Kristnasko proksimiĝis. Je unu decembromeza mateno, vekiĝante 
Porkalo trovis sin kovrata de neĝo profunda je unu metro. La lago glaciiĝis 
solide kaj la ĝemeloj Tordeli estis punitaj pro sorĉo de kelkaj neĝbuloj, tiel 
ke ili sekvu Ciuron ĉie, resaltante de lia turbana malantaŭo. La malmultaj 
strigoj kiuj sukcesis trabarakti siajn vojojn tra la ŝtorma ĉielo por liveri la 
poŝton bezonis la flegadon de Hagrid antaŭ ol ili estis sufiĉe sanaj por flugi 
reen. 

Ĉiuj avide antaŭĝuis la komencon de la ferioj. Kvankam la Oragrifa 
komuna ĉambro kaj la Granda Halo havis viglajn fajrojn en la kamenoj, la 
trablovemaj koridoroj fariĝis frostaj, kaj akra vento skuetis la fenestrojn en 
la klasĉambroj. La plej malbonaj el ĉiuj estis la klasoj de prof. Snejp sube 
en la karceroj, kie iliaj elspiraĵoj ŝvebis kiel nubetoj antaŭ ili, kaj ili staris 
tiel proksime kiel eblas al siaj varmegaj kaldronoj. 

“Mi ja kompatas,” diris Drako Malfid, dum iu Pocia klaso, “ĉiujn 
homojn, kiuj devas resti ĉe Porkalo dum Kristnasko pro tio, ke oni ne 
deziras ilin hejme.” 

Li rigardis kontraŭ Hari dum li parolis. Krab kaj Klus ridklukis. Hari, 
kiu elmezuris pulvoran naĝiloston de skorpenol34, ignoris ilin. Malfid 
estadis eĉ pli malagrabla ol kutime ekde la kvidiĉa matĉo. Naŭzigita pro tio, 
ke Rampeno malvenkis, li provis instigi ĉiujn al rido, per la ideo, ke 
larĝbuŝa hilo[351 anstataŭus Hari kiel la nova serĉisto. Tiam li eksciis, ke tio 
amuzis neniun, ĉar ĉiuj impresiĝis favore pro tio, ke Hari sukcesis resti ĉe 
sia baŭmanta balailo. Do Malfid, envianta kaj kolera, rekomencis mokinciti 
Hari pri tio, ke li ne havis konvenan familion. 

Pravis, ke Hari ne estis revenonta al Ligustra Vojo dum Kristnasko. 
Profesorino MakGongal rondiris dum pasinta semajno farante liston de 
studentoj, kiuj intencis resti tie dum la ferioj, kaj Hari enlistigis sin tuj. Li 
bedaŭris tion neniel; tio devis esti la plej bona Kristnasko de lia vivo. Ron 
kaj liaj fratoj restontis ankaŭ, ĉar la ges-roj Tordeh planis iri al Rumanio por 
viziti Karlon. 

Kiam ili eliris el la karceroj post la klaso de Pocioj, ilin frontis ega abio, 
kiu baris la koridoron antaŭ ili. Du egaj piedoj videblaj ĉe la fundo kaj laŭta 


anhelado indikis al ili, ke Hagrid estis malantaŭ ĝi. 

“Saluton, Hagrid, ĉu vi deziras helpon?” Ron demandis, puŝante sian 
kapon tra la branĉojn. 

“Ne, mi “lportes ti'n, dankon, Ron.” 

“Ĉu vi kontraŭus moviĝi el la vojo?” venis la malvarma trenparolo de 
Malfid de malantaŭ ilin. “Ĉu vi provas gajni iom da ekstra mono, Tordeli? 
Esperante fariĝi mem la ĉasgardisto kiam vi eliras el Porkalo, mi supozas — 
tiu kabano de Hagrid aspektas kiel palaco kompare al kutima hejmo de via 
familio, ĉu ne?” 

Ron plonĝis kontraŭ Malfid ĝuste kiam Snejp venis supren laŭ la 
ŝtuparo. 

“TORDELI!” 

Ron lasis sian tenon al la roba antaŭo de Malfid. 

“Li “st's provokita, Prof'soro Snejp,” diris Hagrid elmontrante sian 
egan, harplenan vizaĝon de malantaŭ la arbon. “Malfid insults lin 
famili'n.” 

“Estu tio kiel ajn, luktado kontraŭas la Porkalajn regulojn, Hagrid,” diris 
Snejp silkece. “Kvin poentoj de Oragrifo, Tordeli, kaj estu dankema, ke ne 
estas pli. Moviĝu antaŭen, ĉiuj.” 

Malfid, Krab, kaj Klus puŝis forte preter la arbon, disigante pinglojn ĉie, 
kaj ridaĉante. 

“Mi pagigos al li pro tio,” diris Ron grincante siajn dentojn al la dorso 
de Malfid. Iun tagon, mi pagigos lin.” 

“Mi malamas ilin ambaŭ,” diris Hari, “Malfid kaj Snejp.” 

“Nu, trankv”liĝu ke estes preskaŭ Kristnask”,” diris Hagrid. “Kiol vi ne 
venes ku” mi kaj r”gardes la Grandan Halon, ĝi “spektes r” gale.” 

Do Hari, Ron, kaj Hermiona eksekvis Hagrid kaj lian arbon kontraŭ la 
Granda Halo, kie Prof. MakGongal kaj Prof. Flirtmeĉo okupiĝis pri la 
Kristnaska dekoracio. 

“Ho, Hagrid, la lasta arbo — metu ĝin en la foran angulon. Bonvolu.” 

La halo vidiĝis spektakle. Festonoj el ilekso kaj visko pendis ĉie de la 
muroj, kaj entute dek du turecaj kristnaskaj arboj staris ĉirkaŭ la ĉambro, 
iuj brilantaj per etaj pendoglacioj, aliaj per centoj da kandeloj. 

“Kiom da tagoj vi nkoraŭ haves antaŭ vi” ferioj?” Hagrid demandis. 

“Nur unu,” diris Hermiona. “Kio rememorigas al mi — Hari, Ron, ni 
havas duonhoron antaŭ la tagmanĝo, ni devas esti en la biblioteko.” 

“Jes ja, vi pravas,” diris Ron, tirante siajn okulojn for de Prof. Flirtmeĉo, 
kiu burĝonigis orajn bobelojn el sia vergo, kaj dissemis ilin sur la branĉojn 
de la nova arbo. 

“La bibli”teko?” diris Hagrid, sekvante ilin el la halo. “Ĝust” antaŭ la 


ferioj? Jom avidaj vi estes, ĉu ne?” 

“Ho ni ne laboras,” Hari diris al li gaje. “Ekde kiam vi menciis al ni 
Nikolaon Flamel, ni provadas eltrovi, kiu li estas.” 

“Kio?” Hagrid aspektis ŝokite. “Nu “skultu — mi jam dir's al vi — lasu 
ti»n. Ti” s”gnifes neni'n al vi, ki'n la hundo gardadas.” 

“Ni nur volas ekscii, kiu Nikolao Flamel estas, nur tion,” 
Hermiona. 

“Krom se vi volus diri tion al ni, kaj ŝparigi al ni la penon,” Hari 
almetis. “Ni ŝajne traserĉis jam centojn da libroj kaj ni ne povas trovi lin ie 
ajn — nur donu al ni aludon — mi certe legis lian nomon ie.” 

“Mi diros nenin,” diris Hagrid kategorie. 

“Do ni simple devos mem eltrovi tion,” diris Ron, kaj ili lasis Hagrid 
aspektanta grumbleme, kaj forhastis al la biblioteko. 

Ili ja estis traserĉantaj librojn por la nomo de Flamel, ekde kiam Hagrid 
lasis tion eskapi, ĉar kiel alie ili ekscius kion Snejp klopodadis ŝteli? Ja estis 
tre malfacile al ili decidi kie komenci, ne sciante kion Flamel povus fari por 
esti menciata en libro. Li ne aperis en Grandaj Sorĉistoj de la Dudeka 
Jarcento, nek en Notindaj Magiaj Nomoj de Nia Tempo; li mankis ankaŭ al 
Gravaj Modernaj Magiaj Eltrovoj, kaj Traktato de Lastatempaj Disvolvaĵoj 
en Sorĉarto. Kaj kompreneble malhelpis ilin ankaŭ la absoluta grandeco de 
la biblioteko; dekmiloj da libroj; miloj da bretoj; centoj da mallarĝaj vicoj. 

Hermiona elpoŝigis liston de temoj kaj titoloj, kiujn ŝi estis decidinta 
serĉi, dum Ron forpaŝis laŭ iu vico da libroj, kaj komencis tiri ilin hazarde 
de la bretoj. Hari vagis al la restriktata parto de la biblioteko. Li jam scivolis 
iom da tempo ĉu Flamel eble povas esti tie. Bedaŭrinde oni bezonis speciale 
subskribitan noton de instruisto por rigardi iun ajn el la restriktataj libroj, 
kaj li sciis ke li neniam ekhavus tion. Tiuj estis la libroj kiuj enhavis fortan 
Mavan Sorĉadon neniam lernigitan ĉe Porkalo, kaj ili legitis nur de pli aĝaj 
studentoj kiuj studis altnivelan Defendon Kontraŭ la Mavaj Lertoj. 

“Kion vi celas, knabo?” 

“Nenion,” diris Hari. 

S-ino Pinĉ, la bibliotekisto minacis lin per plumviŝilo. 

“En tia okazo vi devas foriri. Nu iru — for!” 

Bedaŭrante, ke li ne estis pli rapide inventinta iun fabelon por ŝi, Hari 
eliris la bibliotekon. Li, Ron, kaj Hermiona jam akordis, ke ili prefere ne 
demandu al s-ino Pinĉ pri libro, kie oni povus trovi Flamel. Ili sciis 
sendube, ke ŝi povas informi ilin, sed ili ne volis riski tion, ke Snejp priaŭdu 
kion ili celis. 

Hari atendis ekstere en la koridoro por ekscii, se la aliaj trovis ion ajn, 
sed li ne multe esperis tion. Ili estis serĉantaj ja dum du semajnoj, sed ĉar ili 


, 


diris 


nur havis hazardajn momentojn inter klasoj, ne surprizis tio, ke ili trovis 
nenion. Kion ili nepre bezonis estis longa tempo sen la spirado de s-ino Pinĉ 
apud iliaj nukoj. 

Post kvin minutoj Ron kaj Hermiona kuniĝis kun li, kapneante. Ili iris 
por la tagmanĝo. 

“Vi daŭre serĉos dum mi estas for, ĉu ne?” diris Hermiona. “Kaj sendu 
al mi strigon se vi eltrovos ion.” 

“Kaj vi povus demandi al viaj gepatroj, se ili scias kiu Flamel estas,” 
diris Ron. “Estas sendanĝere demandi al ili.” 

“Tre sendanĝere, ĉar ambaŭ estas dentistoj,” diris Hermiona. 

Post kiam la ferioj komenciĝis, Ron kaj Hari tro amuzis sin por pensi 
multon pri Flamel. Ili havis por si mem la tutan dormejon, kaj la komuna 
ĉambro estis multe pli malplena ol kutime, do ili povis akiri la bonajn 
fotelojn apud la fajro. Ili sidis dum horo post horo manĝante ion ajn, kion ili 
povis rosti ĉe la pinto de kuirforko — panon, patkukojn[39], ŝaŭmsukeraĵon(37] 
— kaj planante rimedojn por aranĝi la eksigon de Malfid el la lernejo, kiuj 
estis amuzaj por diskuti, eĉ se ili ne povus sukcesi. 

Ron ankaŭ komencis instrui al Hari kiel ludi la sorĉistan ŝakon. Tiu 
estas ĝuste kiel mogla ŝako, krom tio, ke la figuroj vivas, pro kio la ludo 
aspektas multe kvazaŭ oni direktus trupojn en batalo. La pecaro de Ron estis 
tre malnova kaj uzdifektita. Kiel ĉio ajn, kion li posedis, tiu estis posedaĵo 
de alia familiano de li — en tiu kazo, de lia avo. Tamen, malnovaj ŝakpecoj 
prezentis veran avantaĝon. Ron konis ilin tiel bone, ke li neniam devis peni 
por regi ilin. 

Hari ludis per figuroj, kiujn Ŝemus pruntis al li, kaj ili tute ne fidis lin. 
Li ankoraŭ ne estis sperta ludanto, kaj ili daŭre kriis kontraŭajn konsilojn al 
li, kio konsternis lin. “Ne sendu min tien, ĉu vi ne vidas lian kavaliron[38]? 
Sendu lin, ni povas elporti la perdon de li.” 

Je Kristnaskvespero Hari enlitiĝis ĝoje antaŭĝuante la venontan tagon 
pro la manĝaĵoj kaj la amuzoj, sed tute ne esperante donacojn. Kiam li 
vekiĝis frumatene, tamen, la unua afero kiun li ekvidis estis malgranda 
amaso de paketoj apud sia lito. 

“Feliĉan Kristnaskon,” diris Ron dormeme dum Hari eksaltis el la lito 
kaj surmetis sian banrobon. 

“Al vi ankaŭ,” diris Hari. “Rigardu ĉi tien. Mi havas kelkajn donacojn.” 

“Kion vi anticipis, napojn?” diris Ron turniĝante al sia propra amaso, 
kiu estis multe pli granda ol tiu de Hari. 

Hari tenis la plej altan paketon. Tiu estis envolvita en dika bruna papero, 
kaj skribaĉite ĉe la supraĵo estis “Al Hari, de Hagrid”. En ĝi estis krude 
ĉizita ligna fluto. Hagrid evidente ĉizis ĝin mem. Hari blovis ĝin — ĝi sonis 


iom simile al strigo. 

La dua tre eta paketo enhavis noton. 

Ni ricevis vian mesaĝon kaj kunsendas vian Kristnaskan donacon. De 
Onklo Verno kaj Onklino Petunjo. Glubende fiksita al la noto estis monero 
de kvindek pencoj[39], 

“Tio estas amika,” diris Hari. 

Al Ron interesis la monero. 

“Strange!” Ron diris. Kia formo! Ĉu tiu estas mono?” 

“Vi povas havi ĝin,” diris Hari, ridante pro la ekscito de Ron. “Jen 
Hagrid kaj miaj geonkloj — do kiu sendis tiujn?” 

“Mi suspektas, ke mi konas kiu sendis tiun,” diris Ron, fariĝante iom 
ruĝeta kaj indikante misforman paketon. “Mia patrino. Mi diris al ŝi, ke vi 
ne anticipis iun ajn donacon, kaj — ho, ne,” li ĝemis, “ŝi faris por vi tordelian 
trikoton.” 

Hari estis ŝirinta la paketon malferma, trovante dikan mane faritan 
trikoton smeraldkoloran, kaj grandan skatolon de hejmbakita molbombono 
ĉokolada/“91. 

“Ĉiujare ŝi trikas puloverojn por ni,” diris Ron, malvolvante la sian, “kaj 
la mia ĉiam estas brunruĝa.” 

“Ŝi estas tre bonkora,” diris Hari, provante la bombonon, kiu estis tre 
bongusta. 

Lia sekvanta donaco ankaŭ temis pri dolĉaĵo — granda skatolo da 
Ĉokoladaj Ranoj de Hermiona. 

Post tio restis sola paketo. Hari tenis kaj palpis ĝin. Ĝi estis tre malpeza. 
Li malpakis ĝin. 

Afero flua kaj arĝentgriza rampis suben kaj kuŝis sur la planko kiel aro 
de brilantaj faldoj. Ron anhelis. 

“Mi aŭdis pri tiuj,” li diris kaŝvoĉe, faligante la skatolon de Ĉiagustaj 
Ĵeleeroj, kiun li ricevis de Hermiona. “Se estas tio, kion mi supozas — ili 
estas kaj ege raraj kaj ege valoraj.” 

“Kio tio estas?” 

Hari tenis la brilantan, arĝentecan teksaĵon de la planko. Estis strange 
palpi ĝin, kvazaŭ ĝi estis akvo teksita en ŝtofon. 

“Tio estas nevidebliga mantelo,” diris Ron, kun mira mieno. “Mi estas 
certa pri tio — surmetu ĝin.” 

Hari ĵetis la mantelon ĉirkaŭ siajn ŝultrojn kaj Ron ellasis krion. 

“Estas tio! Rigardu suben!” 

Hari rigardis al siaj piedoj, sed ili estis for. Li kuris al spegulo. Vere, 
rigardis reen al li reflektaĵo, sed nur lia kapo pendanta enaere, ĉar lia korpo 
estis tute nevideba. Li tiris la mantelon super la kapon kaj lia reflektaĵo tute 


malaperis. 

“Jen noto!” diris Ron subite. “Noto falis el ĝi!” 

Hari demetis la mantelon kaj kaptis la leteron. Skribita per mallarĝa, 
ronda kursivo, kiun li neniam vidis, estis la sekvaj vortoj: 


Via patro lasis tion sub mia varto antaŭ ol li mortis. Estas ĝusta tempo por 
redoni ĝin al vi. Uzu ĝin saĝe. 
Tre Feliĉan Kristnaskon al vi. 


Ne estis subskribo. Hari fiksrigardis la noton. Ron admiris la mantelon. 

“Mi donus ion ajn por havi unu el tiuj,” li diris. “Zon ajn. Kio okazas al 
vi?” 

“Nenio,” diris Hari. Li sentis sin strange. Kiu sendis la mantelon? Ĉu 
iam lia patro vere posedis ĝin? 

Antaŭ ol li povis diri aŭ pensi ion plu, la dormeja pordo salte 
malfermiĝis, kaj Fredo kaj Georgo Tordeli ŝtormis en la ĉambron. Hari 
rapide puŝis la mantelon elviden. Li ankoraŭ ne deziris montri ĝin al aliaj. 

“Feliĉan Kristnaskon!” 

“Jen, rigardu — ankaŭ Hari havas tordelian trikoton!” 

Fredo kaj Georgo portis bluaj trikotojn, unu havanta grandan flavan F- 
on, kaj la alia G-on. 

“Tiu de Hari estas pli bona ol niaj, tamen,” diris Fredo, montrante la 
trikoton de Hari. “Ŝi evidente pli klopodas, kiam oni ne estas familiano.” 

“Kial vi ne portas la vian, Ron?” Georgo demandis. “Eku, surmetu ĝin, 
ili estas belaj kaj varmaj.” 

“Mi malamas brunruĝan,” Ron ĝemis senentuziasme dum li tiris ĝin 
desupre ĉirkaŭ sian kapon. 

“Vi ne havas literon sur la via,” Georgo rimarkis. “Supozeble ŝi opinias, 
ke vi ne forgesas vian nomon. Tamen ni ne estas stultaj — ni scias, ke ni 
nomiĝas Gredo kaj Feorgo.” 

“Kia bruo!” 

Persi Tordeli puŝis sian kapon preter la pordo, aspektante kvazaŭ li 
malaprobas ion. Li evidente duone tralaboris la malpakadon de siaj donacoj, 
ĉar li ankaŭ portis senforman trikoton sur sia brako, kion Fredo ekkaptis. 

“P signifas prefekto! Surmetu ĝin, Persi, eku, ni ĉiam portas la niajn, eĉ 
Hari havas sian.” 

“Mi — ne — volas — ” diris Persi dampate, dum la ĝemeloj trudis la 
trikoton sur lian kapon, frapante liajn okuvitrojn malrekte. 

“Kaj vi ankaŭ ne sidiĝos kun la prefektoj hodiaŭ,” diris Georgo. 
“Kristnasko estas tempo por la familio.” 

Il portis Persi vizaĝmalsupre el la ĉambro, kun liaj brakoj premataj 


kontraŭ liaj flankoj per la trikoto. 

Hari neniam en sia vivo havis tian Kristnaskan bankedon. Cent grasaj, 
rostitaj maleagroj; montoj da rostitaj kaj bolkuiritaj terpomoj; pladoj da 
grasaj kolbasetojl411; vazoj da buteritaj pizoj; arĝentaj ujoj da dika riĉa 
viandsaŭco kaj ĵeleo de oksikokoj — kaj amasoj da sorĉistaj petardetojl42] tie 
kaj ĉi tie sur la tablo. Tiuj mirigaj festludiloj tute ne similis la feblajn 
moglajn aferojn kun etaj plastaj figuroj kaj rompiĝemaj paperaj ĉapoj, kiujn 
la Durslioj kutime aĉetis. Hari tiris sorĉistan petardeton kun Fredo kaj ĝi ne 
simple sonis “bam” — ĝi eksplodis kiel kanono kaj englutis ilin per nubo da 
dika blua fumo, dum el ĝi eksaltis ĉapelo por subadmiralo, kaj kelkaj vivaj 
blankaj musoj. Supre ĉe la Ĉefa Tablo, Zomburdo jam interŝanĝis sian 
pintan sorĉistan ĉapelon per flora kufo, kaj ridklukis gaje pro ŝerco, kiun 
Prof. Flirtmeĉo ĵus legis por li. 

Flamantaj Kristnaskaj pudingoj sekvis la meleagrojn. Persi preskaŭ 
rompis siajn dentojn mordante arĝentan ŝiklon enfiksitan en lia porcio. Hari 
rimarkis, ke Hagrid fariĝis daŭre pli ruĝa en la vizaĝo dum li mendis daŭre 
plu da vino, finfine kisante la vangon de Prof. MakGongal, kiu, mirinde al 
Hari, ridetis kaj ruĝiĝis, kun ŝia cilindra ĉapelo malrekte sidanta. 

Kiam Hari finfine iris de la tablo, li estis ŝarĝita de amaso da aferoj, 
kiujn li gajnis el la petardetoj, inkluzive paketon da nekreveblaj lumaj 
balonoj, kompleton por kreskigi verukojn, kaj lian propran novan pecaron 
por sorĉista ŝako. La blankaj musoj jam malaperis, kaj Hari suspektis kun 
tre malagrabla sento, ke ili estos finfine la Kristnaska bankedo de S-ino 
Noris. 

Hari kaj la fratoj Tordeli pasigis feliĉan posttagmezon per furioza 
neĝbula batalo en la bieno. Poste, malvarmaj, malsekaj, kaj anhelantaj, ili 
revenis al la fajro en la Oragrifa komuna ĉambro, kie Hari debutigis sian 
novan ŝakpecaron per spektakla malvenko en ludo kun Ron. Li suspektis, ke 
li ne tiel ege malvenkus, se Persi ne tiom provus helpi lin. 

Post manĝo de meleagraĵaj sandviĉoj, patkukoj, savarino, kaj Kristnaska 
kuko, ĉiuj estis tro sataj kaj dormemaj por fari multon antaŭ ol ili enlitiĝis, 
krom spekti dum Persi postkuris Fredon kaj Georgon ĉie tra la Oragrifa 
turo, ĉar ili estis ŝtelintaj lian prefektan insignon. 

Tiu estis por Hari la plej bona Kristnaska tago de la vivo. Tamen io 
ĉagrenadis lin preskaŭ nekonscie dum la tuta tago. Nur kiam li jam grimpis 
en sian liton, tiam li povis libere pripensi tion: la nevidebligan mantelon, kaj 
kiu sendis ĝin. 

Ron, sata pro meleagraĵo kaj kuko, kaj havanta nenian misteron kiu 
ĝenis lin, endormiĝis preskaŭ tuj kiam li fermis la drapiraĵojn de sia 
baldakena lito. Hari klinis el sia lito kaj tiris la nevidebligan mantelon de 


sub ĝi. 

Lia patro...lia patro iam posedis tion. Li lasis la ŝtofon gliti sur siaj 
manoj, pli glate ol silko, malpeze kiel la aero. Uzu ĝin saĝe, la noto diris. 

Li deziregis provi ĝin, tuj. Li glitis el la lito kaj volvis la mantelon 
ĉirkaŭ si. Rigardante suben al siaj kruroj, li vidis nur lunlumon kaj ombrojn. 
Estis tre stranga sento. 

Uzu ĝin saĝe. 

Subite, Hari sentis sin tute maldorme. La tuta Porkalo malfermiĝis al li 
dum li portis tiun mantelon. Ekcito trafluis lin dum li staris tie en la 
mallumo kaj silento. Li povis iri ĉien per tio, ien ajn, kaj neniam Ŝteleti 
scius ion. 

Gruntis Ron dormante. Ĉu Hari devis veki lin? Iu sento detenis lin — la 
mantelo de lia patro — li sentis ke nun — je la unua fojo — li deziris uzi ĝin 
sola. 

Li ŝteliris el la dormejo, suben laŭ la ŝtuparo, trans la komuna ĉambro, 
kaj grimpis tra la truo portreta. 

“Kiu estas tie?” grakis la Dika Damo. Hari diris nenion. Li paŝis rapide 
laŭ la koridoro. 

Kien li devis iri? Li haltis, kun koro rapidanta, kaj pensis. Kaj tiam la 
ideo frapis lin. Al la restriktata parto de la biblioteko. Li povus legi tiel 
longe, kiel li deziris, tiel longe, kiel li bezonis por eltrovi kiu estis Flamel. 
Li ekis, tirante la nevidebligan mantelon strikte ĉirkaŭ si dum li marŝis. 

La biblioteko estis inke malluma kaj tre mistera. Hari lumigis lampon 
por vidi sian vojon inter la vicoj da libroj. La lampo aspektis ŝvebante 
antaŭen, kaj kvankam Hari povis senti, ke lia brako apogis ĝin, tamen la 
vido de tio estis hirtiga por li. 

La restriktata parto lokiĝis tute ĉe la malantaŭo de la biblioteko. Paŝante 
atente super la snuron kiu apartigis tiujn librojn de la ceteraj de la 
biblioteko, li levis sian lampon por legi la titolojn. 

Ili ne informis lin multe. Iliaj deskvamiĝantaj, paliĝintaj oraj literoj 
figuris vortojn en lingvoj nekonataj de Hari. Iuj tute ne havis titolojn. Unu 
libro havis malhelan makulon, kiu horore similis al sango. La haroj ĉe la 
nuko de Hari hirtiĝis. Eble li imagis tion, eble ne, sed ŝajnis al li ke febla 
flustrado elvenis el la libroj, kvazaŭ ili scius, ke iu estas tie, kiu ne rajtas. 

Iun li devis elekti por komenci. Metante la lampon atente suben sur la 
plankon, li rigardis laŭ la plej suba breto por libro kun interesa aspekto. Liaj 
okuloj trafis tre grandan nigran kaj arĝentan libron. Li eltiris ĝin malfacile, 
ĉar ĝi tre pezis, kaj metante ĝin sur siajn genuojn, lasis ĝin malfermiĝi 
hazarde. 

Akra, terurega ŝriko rompis la silenton — la libro kriadis! Hari 


plaŭdfermis ĝin, sed la ŝriko daŭris senĉese, kiel sola akuta, senpaŭza, 
orelrompiga tono. Stumblis Hari malantaŭen kaj renversis sian lampon, kiu 
tuj estingiĝis. Kun paniko li aŭdis paŝojn alvenante ekstere laŭ la koridoro — 
pusante la ŝrikantan libron reen sur la breton, li fuĝis. Li preterpasis Ŝteleti 
en la pordejo; Ŝteleti per palaj sovaĝaj okuloj rekte trarigardis lin, kaj Hari 
glitis sub la etenditan brakon de Ŝteleti kaj impetis laŭ la koridoro kaj for, 
kun la ŝrikoj de la libro ankoraŭ eĥante en liaj oreloj. 

Li ekhaltis antaŭ alta kirasa kompleto. Li estis tiel okupita pri eskapi el 
la biblioteko, ke li ne estis atentinta kien li iris. Eble pro la mallumo, li tute 
ne rekonis kie li estis. Estis kirasa kompleto apud la kuirejoj, tion li sciis, 
sed li devis esti kvin etaĝojn super tio. 

“Vi petis, ke mi venu rekte al vi, profesoro, kiam iu ajn ĉirkaŭvagas 
dum la nokto, kaj iu ĵus estis en la biblioteka restriktata parto.” 

Hari sentis la sangon eliri de lia vizaĝo. Kie ajn li estis, Ŝteleti evidente 
konis pli mallongan vojon, ĉar lia mola, lakea voĉo alproksimiĝis, kaj 
horore al Hari, estis Snejp kiu respondis, “La restriktata parto? Nu ili ne 
povas esti tre foraj, ni kaptos ilin.” 

Hari staris kvazaŭ enradikita ĉe sia loko dum Ŝteleti kaj Snejp ĉirkaŭiris 
la angulon antaŭ li. Ili ne povis vidi lin, kompreneble, sed tio estis mallarĝa 
koridoro, kaj se ili alvenus iom pli proksime ili trafus lin — la mantelo ne 
igis lin malpli solida. 

Li dorseniris tiel silente kiel eblis. Pordo staris iom malfermita 
maldekstre de li. Li ne havis alian esperon. Li premis sin tra la pordon, 
nespirante, provante ne movi ĝin, kaj feliĉe li sukcesis eniri la ĉambron sen 
konsciigi ilin pri tio. Ili senpaŭze pretermarŝis kaj Hari klinis sin kontraŭ la 
muro, peze spirante, aŭskultante iliajn piedpaŝojn dum ili malproksimiĝis. 
Oni preskaŭ kaptis lin. Preskaŭ. Nur post kelkaj sekundoj li rimarkis ion pri 
la ĉambro en kiu li kaŝiĝis. 

Ĝi aspektis kiel neuzata klasĉambro. Videblis la ombraj formoj de 
skribtabloj kaj seĝoj amasigitaj apud la muroj, kaj estis renversita rubujo — 
sed apogata de la kontraŭa muro estis io kiu ŝajne ne konvenis tie, io kiu 
aspektis kvazaŭ oni metus ĝin tien nur por ke ĝi ne obstrukcu. 

Estis grandioza spegulo, tiel alta kiel la plafono, kun ornamita ora kadro, 
staranta per du krifaj piedoj. Estis skribaĵo ĉizita laŭ la supra rando: Orized 
arokle aivde soĝa zivalen ivlasa dragir'. 

Tial, ke nun estis neniu sono de Ŝteleti kaj Snejp, lia paniko malaperis 
kaj Hari moviĝis pli proksime al la spegulo, dezirante rigardi denove kiel li 
ne havis reflektaĵon. Li paŝis antaŭ ĝin. 

Li devis ŝtopi la buŝon permane por malebligi, ke li kriu. Li giris dorsen. 
Lia koro batis multe pli furioze ol kiam la libro kriegis — ĉar li estis vidinta 


en la spegulo ne nur sin, sed grandan aron da homoj starantaj ĝuste 
malantaŭ li. 

Sed la ĉambro estis neokupata. Spirante tre rapide, li turniĝis malrapide 
reen al la spegulo. 

Tie aperis li, en reflektaĵo, pala kaj evidente timigata, kaj tie, videblaj 
malantaŭ li estis minimume dek aliaj. Hari rigardis super sian ŝultron — sed 
ankoraŭ neniu estis tie. Aŭ eble ili ĉiuj estis ankaŭ nevideblaj, kiel li. Ĉu li 
fakte staris en ĉambro plena je nevideblaj homoj, kaj ĉu la magio de ĉi tiu 
spegulo estis riveli ĉiun, eĉ nevideblan? 

Li alrigardis la spegulon denove. Virino staranta ĝuste malantaŭ lia 
reflektaĵo ridadis al li kaj gestis permane. Li etendis sian manon kaj sondis 
la aeron malantaŭ si. Se ŝi vere estus tie, li tuŝus ŝin — iliaj reflektaĵoj estis 
tiel proksime kune, sed li palpis nur la aeron — ŝi kaj la aliaj ekzistis nur en 
la spegulo. 

Ŝi estis tre bela virino. Ŝi havis malhelajn ruĝajn harojn kaj ŝiaj okuloj — 
ŝiaj okuloj apektas kiel la miaj, Hari pensis, moviĝante pli proksimen al la 
spegulo. Helverdaj — ĝuste kun la sama formo, sed tiam li rimarkis, ke ŝi 
ploras; ridante, sed plorante samtempe. La alta, svelta, nigrohara viro 
staranta apud ŝi metis sian brakon ĉirkaŭ ŝi. Li portis okulvitrojn, kaj liaj 
haroj estis tre malnetaj. Ili hirtis ĉe la malantaŭo, ĝuste kiel tiuj de Hari. 

Hari nun estis tiel proksime al la spegulo, ke lia nazo preskaŭ tuŝis tiun 
de lia reflektaĵo. 

“Panjo?” li flustris. “Paĉjo?” 

Ili nur rigardis al li, ridetante. Kaj malrapide Hari esploris la vizaĝojn de 
la aliaj homoj en la spegulo, kaj vidis aliajn parojn de verdaj okuloj kiel 
siajn, aliajn nazojn kiel sian, kaj eĉ malgrandan maljunulon kiu ŝajne havis 
la ostecajn genuojn de Hari — Hari nun rigardadis sian familion, je la unua 
fojo de sia vivo. 

La familio Potter ridis kaj svingis la manojn al Hari, kaj li rigardis 
dezirante reen al ili, kun siaj manoj premataj plate kontraŭ la vitro, kvazaŭ li 
esperus trafali ĝin kaj tuŝi ilin. Li sentis fortan realiĝon de doloro en si, 
duone pro ĝojo, duone pro malfeliĉo terura. 

Kiom da tempo li staris tie, li ne sciis. La reflektaĵo ne forpaliĝis, kaj li 
rigardis kaj rigardis, ĝis fora bruo pelis lin reen al la realo. Li ne povis resti 
tie, li devis trovi sian vojon ree al la lito. Li tiris siajn okulojn for de la 
patrina vizaĝo, flustrante, “Mi revenos,” kaj hastis el la ĉambro. 


xe 


“Cu vi ne povis veki min?” Ron diris malplaĉe. 
“Vi povas veni ĉivespere, mi reiros, mi volas montri al vi la spegulon.” 


“Mi ŝatus vidi viajn gepatrojn,” Ron diris avide. 

“Kaj mi deziras vidi vian tutan familion, ĉiujn el la familio Tordeli; vi 
povos montri al mi viajn aliajn fratojn kaj ĉiujn.” 

“Vi povas vidi ilin ĉiam ajn,” diris Ron. “Simple venu al mia hejmo 
dum la venonta somero. Tamen, eble ĝi montras nur mortintojn. Domaĝe, 
ke vi ne trovis Flamel, tamen. Prenu iom da lardo aŭ ion, kial vi manĝas 
nenion?” 

Hari ne povis manĝi. Li estis vidinta siajn gepatrojn, kaj vidos ilin 
denove ĉinokte. Li preskaŭ forgesis pri Flamel. Tio ne plu ŝajnis grava. Kiel 
gravas tio, kiun la trikapa hundo gardas? Kiel gravus tio, se Snejp ŝtelus ĝin, 
fakte? 

“Ĉu vi bonfartas?” diris Ron. “Vi aspektas strange.” 

Kio plej timigis je Hari estis tio, ke li eble ne povus trovi la spegulan 
ĉambron denove. Ĉar Ron estis kun li sub la mantelo, ili devis paŝi multe pli 
malrapide ol Hari pasintnokte. Ili provis resekvi la vojon de Hari de la 
biblioteko, ĉirkaŭvagante en la mallumaj pasejoj dum preskaŭ unu horo. 

“Frostas al mi,” diris Ron. Ni lasu ĝin kaj iru reen.” 

“Ne”” Hari siblis. “Mi scias, ke ĝi estas ie proksime.” 

Ili preterpasis la fantomon de alta sorĉistino glisante kontraŭ ili, sed ne 
vidis iun alian. Ĝuste kiam Ron komencis ĝemi, ke liaj piedoj estas 
sensentaj pro malvarmo, Hari ekvidis la kirasan kompleton. 

“Ĝi estas ĉi tie — ĝuste ĉi tie — jes!” 

Ili puŝis la pordon malfermita. Hari lasis fal la mantelon de ĉirkaŭ siaj 
ŝultoj kaj kuris al la spegulo. 

Jen ili. Liaj gepatroj ĝojbrilis vidante lin. 

“Nu?” Hari flustris. 

“Mi vidas nenion.” 

“Jen! Rigardu ĉiujn...estas amasoj da ili....” 

“Mi vidas sole vin.” 

“Rigardu rekte al ĝi, venu, staru kie mi estas.” 

Hari moviĝis flanken, sed kun Ron antaŭ la spegulo, li ne plu vidis sian 
familion, nur Ron portantan sian pejzlel431 ornamitan piĵamon. 

Tamen Ron rigardis fikse al sia reflektaĵo. 

“Rigardu min!” li diris. 

“Ĉu vi vidas vian tutan familion starantan ĉirkaŭ vi?” 

“Ne — mi estas sola — sed mi estas alia — mi aspektas pli aĝe — kaj mi 
estas la Ĉefstudento!” 

“Kio?” 

“Mi — mi portas la blazonŝildon kiel Vilĉjo kutimis — kaj mi tenas la 
Dompokalon kaj la Kvidiĉan Pokalon — mi estas la kvidiĉa teamestro 


ankaŭ!” 

Ron tiris siajn okulojn de tiu belega vidaĵo kaj rigardis ekscitate al Hari. 

“Ĉu vi supozas, ke ĉi tiu spegulo montras la estonton? 

“Kiel tio povus esti? Mia tuta familio estas morta — lasu min rigardi 
denove —” 

“Vi havis ĝin sole la tutan nokton hieraŭ, lasu al mi iom pli da tempo.” 

“Vi nur portas la Kvidiĉan Pokalon, kiel tio povus interesi iun ajn? Mi 
volas vidi miajn gepatrojn.” 

“Ne puŝu min —” 

Subita brueto en la koridoro ekstera finigis ilian diskuton. Ili ne estis 
rimarkintaj, kiel laŭte ili parolis. 

“Rapide!” 

Ron ĵetis la mantelon reen super ilin ĝuste kiam la lumaj okuloj de S-ino 
Noris rondiris la pordon. Ron kaj Hari staris tie tute kviete, ambaŭ 
pripensante la saman demandon — ĉu la mantelo funkcias rilate al katoj? 
Post tempo kiu ŝajnis kiel epoko, ŝi turniĝis kaj foriris. 

“Ĉi tie ni ne estas sekuraj — povas esti, ke ŝi iras por alvenigi Ŝteleti, mi 
privetus tion, ke ŝi aŭdis nin. Ekvenu.” 

Kaj Ron tiris Hari el la ĉambro. 

La nego ankoraŭ ne degelis je la sekvanta mateno. 

Ĉu vi volas ludi ŝakon, Hari?” diris Ron. 

“Ne.” 

“Kial ni ne iru suben kaj vizitu Hagrid?” 

“Ne...iru vi...” 

“Mi scias pri kio vi pensas, Hari, tiu spegulo. Ne iru reen ĉinokte.” 

“Kial ne?” 

“Mi ne scias, mi nur sentas ion malbonan pri tio — kaj plue, vi jam tro 
ofte riskis esti kaptita. Ŝteleti, Snejp, kaj S-ino Noris ĉirkaŭvagas. Do bone, 
se ili ne vidas vin. Kio okazus, se ili trafus vin paŝante, aŭ se vi faligus 
ion?” 

“Vi parolas kiel Hermiona.” 

“Mi ne ŝercas, Hari, ne iru.” 

Sed Hari havis solan penson en la kapo, kaj tio estis stari denove antaŭ 
la spegulo, kaj Ron ne baru lin. 

Je la tria nokto li trovis sian vojon pli rapide ol antaŭe. Li paŝis sufiĉe 
rapide, rimarkante, ke li bruis pli ol tiom, kiom estus saĝe, sed li ne trafis 
iun ajn. 

Kaj tie estis liaj gepatroj ridantaj al li denove, kaj unu el liaj avoj 
kapjesanta feliĉe. Hari kaŭris suben kaj sidis sur la plankon antaŭ la 
spegulo. Nenio povis malhelpi, ke li restu tie la tutan nokton kun sia 


familio. Tute nenio. 

Escepte de — 

“Do — denove ĉi tie, Hari?” 

Hari sentis kvazaŭ li interne glaciiĝis. Li rigardis malantaŭen. Sidante 
sur unu el la skribtabloj apud la muro estis Albus Zomburdo mem. Hari 
devis esti ĝuste preterpasinta lin, celante la spegulon tiel arde, ke li ne 
rimarkis lin. 

“Mi — mi ne vidis vin, sinjoro.” 

“Estas strange, ke esti nevidebla povas fari onin tiel miopa,” diris 
Zomburdo, kaj Hari trankviliĝis pro tio, ke li ridetis. 

“Nu,” diris Zomburdo, glitante de la skribtablo kaj sidiĝante sur la 
plankon kun Hari, “vi, kiel centoj da aliaj antaŭ vi, estas trovinta la 
plezurojn de la Spegulo de Orized.” 

“Mi ne sciis, ke li nomiĝis tiel, sinjoro.” 

“Sed mi supozas, ke vi jam rekonis kion ĝi faras?” 

“Ĝi — nu — ĝi montras al mi mian familion —” 

“Kaj ĝi montris al via amiko Ron lin mem, kvazaŭ li estus la 
Ĉefstudento.” 

“Kiel vi sciis tion —?” 

“Mi ne bezonas mantelon por fariĝi nevidebla,” diris Zomburdo milde. 
“Nu, ĉu vi povas diveni tion, kion la Spegulo de Orized montras al ĉiu el 
ni?” 

Hari kapneis. 

“Lasu min klarigi tion. La plej kontenta homo de la mondo povus uzi la 
Spegulon de Orized kiel kutima spegulo, tio estas, li rigardus al ĝi kaj vidus 
sin ĝuste kiel li estas. Ĉu tio helpas vin?” 

Hari cerbumis. Tiam li diris malrapide, “Ĝi montras al ni kion ni 
deziras...kion ajn ni deziras...” 

“Jes kaj ne,” diris Zomburdo kviete. “Ĝi montras al ni nenion pli aŭ 
malpli ol la plej profundan, la plej urĝan deziron en niaj koroj. Vi, kiu 
neniam konis vian familion, vidas ilin starante ĉirkaŭ vi. Rejnaldo Tordeli, 
kiu ĉiam fariĝis superombrita de siaj fratoj, vidas sin starante sola, la plej 
bona el ĉiuj. Tamen, ĉi tiu spegulo donos al ni nek scion nek veron. Homoj 
jam forvelkis antaŭ ĝi, trancigitaj per tio, kion ili vidis, aŭ freneziĝis, ne 
sciante se tio, kion ĝi montras, estas reala, aŭ eĉ ebla. 

“La Spegulo estas movota al nova hejmo morgaŭ, Hari, kaj mi petas, ke 
vi ne celu trovi ĝin denove. Se vi ja iam trafos ĝin, vi nun estos preta por 
tio. Ne decas, ke oni logiĝas de revoj kaj forgesas vivi, memoru tion. Nun, 
kial vi ne surmetu denove tiun admirindan mantelon kaj eku al la lito?” 

Hari surpiediĝis. 


“Sinjoro — profesoro Zomburdo? Ĉu mi povas demandi vin pri io?” 

“Evidente, vi ĵus faris tion,” Zomburdo ridetis. “Vi povus demandi min 
plu pri io, tamen.” 

“Kion vi vidas, kiam vi rigardas en la spegulon?” 

“Mi? Mi vidas min tenante paron da dikaj lanaj ŝtrumpoj.” 

Hari rigardis lin. 

“Oni neniam povas havi sufiĉe da ŝtrumpoj,” diris Zomburdo. “Denove 
Kristnasko venis kaj iris, kaj mi ne ricevis eĉ unu paron. La homoj insiste 
donacas al mi librojn.” 

Nur kiam li estis ree en la lito, ke trafis al Hari tio, ke eble Zomburdo ne 
parolis tute honeste. Tamen, li ekkonsciis, dum li ŝovis Skabron de sur sia 
kuseno, ke tio estis demando pri ege privata afero. 


Ĉapitro dek tri 
Nikolao Flamel 


Profesoro Zomburdo persvadis al Hari, ke li ne iru serĉi la Spegulon de 
Orized denove, kaj dum la ceteraj el la Kristnaskaj ferioj la nevidebliga 
mantelo restis faldita ĉe la fundo de lia kofro. Hari deziris ke li tiel facile 
forgesu tion, kion li estis vidinta en la spegulo, sed li ne povis. Li komencis 
suferi koŝmarojn. Li sonĝis kaj sonĝadis pri siaj gepatroj malaperantaj en 
brila verda fulmo, dum ŝrika voĉo grake ridegis. 

“Vidu, Zomburdo pravis, ke la spegulo povus frenezigi onin,” diris Ron, 
kiam Hari parolis kun li pri tiuj sonĝoj. 

Hermiona, kiu revenis je la tago antaŭ la semestrokomenco, havis alian 
vidpunkton. Ŝi konfliktiĝis inter hororo pro la ideo ke Hari lasis la liton kaj 
travagis la lernejon dum tri sinsekvaj noktoj (“Supoze, ke Ŝteleti estus 
kaptinta vin!”), kaj bedaŭro ke li ne almenaŭ eltrovis kiu estas Nikolao 
Flamel. 

Ili preskaŭ rezignis ajnan esperon trovi Flamel en biblioteka libro, 
kvankam Hari ankoraŭ asertis ke li iam legis la nomon ie. Post la komenco 
de la semestro, ili denove komencis fluglegadi tra libroj dek minutojn dum 
paŭzoj inter klasoj. Hari havis eĉ malpli da tempo ol la aliaj, ĉar kvidiĉa 
trejnado jam komenciĝis denove. 

Arbo pelis la teamon pli forte ol iam antaŭe. Eĉ la senpaŭza pluvo, kiu 
anstataŭis la neĝon, ne povis estingi lian fervoron. La ĝemeloj Tordeli 
plendis, ke Arbo fariĝis zeloto, sed Hari akordis kun Arbo. Se ili gajnus la 
venontan matĉon kontraŭ Hupopufo, ili kuratingus Rampenon en la 
domkonkurso je la unua fojo dum sep jaroj. Ja krom la deziro venki, Hari 
trovis, ke li havis malpli da koŝmaroj kiam li estis lacega pro la trejnado. 

Aliflanke, dum aparte malseka kaj kotoplena trejnado, Arbo donis al la 
teamo eron da malbona novaĵo. Li ĵus ekkoleriĝis pri la du Tordelioj, kiuj 
daŭre plonĝatakis unu la alian, kaj ŝajnigis kvazaŭ ili falas de siaj balailoj. 

“Ĉesu la ŝercado, vi ambaŭ!” li kriis. “Tia konduto estas ĝuste tio, kio 
perdos por ni la matĉon. Snejp arbitracios ĉifoje, kaj li avidos ian kialon por 
forstreki poentojn de Oragrifo!” 

Ĉe tiuj vortoj Georgo Tordeli vere falis de sian balailon. 

“Snejp arbitracios?” li balbutis el plenbuŝo da koto. “Kiam li antaŭe 


arbitraciis kvidiĉan matĉon? Li ne estos senpartia, se ni minacos preterpasi 
Rampenon.” 

La cetero de la teamo alteriĝis apud Georgo por plendi ankaŭ. 

“Mi ne kulpas pri tio,” diris Arbo. “Ni nur devos ludi senpekan matĉon, 
tiel ke Snejp ne havos pretekston por ĝeni nin.” 

Kio estis bona strategio, pensis Hari, sed pro alia kialo li ne deziris havi 
Snejp proksime dum li ludis kvidiĉon... 

Je la fino de la trejnado la ceteraj teamanoj kiel kutime restis kune, 
babilantaj inter si, sed Hari celis rekte reen al la Oragrifa komuna ĉambro, 
kie li trovis Ron kaj Hermionan ludantajn ŝakon. Ŝako estis la sola afero 
kiun Hermiona iam malsuperis, kio, laŭ Hari kaj Ron, estis tre bona sperto 
por ŝi. 

“Ne parolu al mi dum momento, “ diris Ron kiam Hari sidiĝis apud li, 
“mi bezonas cerbu---.” Li ekvidis la vizaĝon de Hari. “Kio okazis al vi? Vi 
aspektas terure.” 

Parolante mallaŭte, tiel ke neniu alia aŭdu, Hari rakontis al ili pri la 
subita minaca deziro de Snejp por arbitracii kvidiĉan matĉon. 

“Ne ludu,” diris Hermiona senpere. 

“Diru, ke vi malsanas,” diris Ron. 

“Ŝajnigu, ke vi rompis la kruron,” sugestis Hermiona. 

“Fakte rompu vian kruron,” diris Ron. 

“Mi ne povas,” diris Hari. “Ne estas rezerva serĉisto. Se mi eltiros min, 
Oragrifo tute ne kapablos ludi.” 

Je tiu momento Nevil ekfalis en la komunan ĉambron. Kiel li sukcesis 
grimpi tra la portretan truon neniu povis imagi, ĉar liaj kruroj estis kunligitaj 
per io, kio kompreneble estis la Krur-Krampa Malbeno. Li evidente devis 
salteti kiel kuniklido la tutan vojon ĝis la Oragrifa turo. 

Ĉiuj konvulsiis pro ridegoj, escepte de Hermiona, kiu ekstaris kaj faris 
la kontraŭan sorĉon. La kruroj de Nevil liberiĝis kaj li surpiediĝis skuiĝante. 

“Kio okazis?” Hermiona demandis al li, gvidante lin al Hari kaj Ron por 
sidi apud ili. 

“Malfid,” Nevil diris tremante. “Mi trafis lin ekster la biblioteko. Li 
diris ke li serĉis iun, kiu helpus lin ekzerci al tio.” 

“lru al profesorino MakGongal!” Hermiona urĝis al Nevil. “Raporti 
tion!” 

Nevil kapneis. 

“Mi ne deziras pliajn ĝenojn,” li murmuris. 

“Vi devas fronti lin, Nevil!” diris Ron “Li kutime tiranas la homojn, sed 
tio ne estas motivo por sterniĝi antaŭ li, kaj tion faciligi al li.” 

“Vi ne bezonas diri al mi, ke mi ne estas sufiĉe kuraĝa por esti en 


Oragrifo, Malfid jam diris tion,” Nevil esprimis singulte. 

Hari esploris en la poŝo de sia robo kaj eltiris Ĉokoladan Ranon, la 
lastlastan el la skatolo, kiun Hermiona donacis al li pro Kristnasko. Li donis 
ĝin al Nevil, kiu aspektis ploronte. 

“Vi valoras dekoble pli ol Malfid,” Hari diris. “La Ordiga Ĉapelo elektis 
vin por Oragrifo, ĉu ne? Kaj kie estas Malfid? En aĉa Rampeno.” 

La lipoj de Nevil tikis en feblan rideton dum li elpakis la ranon. 

“Dankon, Hari...mi supozas, ke mi iros enliten.. „Ĉu vi deziras la karton, 
vi kolektas ilin, ĉu ne?” 

Dum Nevil forpaŝis, Hari alrigardis la Faman Sorĉiston sur la karto. 
“Denove Zomburdo,” li diris, “Li estis sur la unua, kiun mi iam —” 

Li anhelis. Li fiksrigardis la malantaŭon de la karto. Tiam li rigardis 
supren al Ron kaj Hermiona. 

“Mi trovis lin!” h flustris. “Mi trovis Flamel!” Mi diris al vi, ke mi jam 
legis la nomon ie, mi legis ĝin en la trajno venante ĉi tien — aŭskultu ĉi tiun: 
Zomburdo estas aparte fama pro sia venko super la Mava sorĉisto 
Grindelvald en 1945, pro la eltrovo de la dek du utiloj de draka sango, kaj 
pro sia laboro pri alhemio kun sia kolego, Nikolao Flamel'!” 

Hermiona saltis surpieden. Ŝi neniam aspektis tiel ekscitita ekde kiam ŝi 
ricevis la noton por sia unua hejmtasko. 

“Restu tie!” ŝi diris, kaj rapidis supren laŭ la ŝtuparo al la knabinaj 
dormejoj. Hari kaj Ron apenaŭ havis la tempon por gapi senkomprene inter 
si antaŭ ol ŝi hastis reen, kun grandega antikva libro en siaj brakoj. 

Mi tute forgesis rigardi en ĉi tio!” ŝi flustris vigle. “Mi pruntis tion de la 
biblioteko antaŭ semajnoj por distra legado.” 

“Distra!” diris Ron, sed Hermiona ordonis al li silenti dum ŝi elserĉis 
ion, kaj komencis freneze hasti tra la paĝoj, murmurante al si mem. 

Fine ŝi trovis kion ŝi serĉis. 

“Kiel mi pensis! Kiel mi pensis!” 

“Ĉu vi jam permesas al ni paroli?” diris Ron grumble. Hermiona ignoris 
lin. 

“Nikolao Flamel,” ŝi flustris teatre, “estas la sola konata farinto de la 
Ŝtono de la Saĝuloj!” 

Tio ne estigis la intencitan rezulton. 

“La kio?” diris Hari kaj Ron. 

“Ho, verdire, oni supozus, ke vi neniam legas ion! Nu rigardu tion, ĉi 
tie.” 

Ŝi ŝovis la libron al ili, kaj Hari kaj Ron legis: 
La antikva arto de alhemio temas pri la kreado de la Ŝtono de la 
Saĝuloj, legenda substanco kun mirigaj povoj. La Ŝtono metamorfozos 


ajnan metalon en puran oron. Ĝi ankaŭ eligas la Eliksiron de Vivo, kiu igas 
la trinkanton senmorta. 

Estiĝis multaj raportoj pri la Ŝtono de la Saĝuloj dum jarcentoj, sed la 
sola nune ekzistanta Ŝtono apartenas al s-ro Nikolao Flamel, notinda 
alĥemiisto kaj adepto pri opero. S-ro Flamel, kiu festis sian sescent sesdek 
kvinan naskiĝdatrevenon pasintjare, pasigas trankvilan vivon en Devono 
kun sia edzino, Perenela (aĝa sescent kvindek ok jaroj). 

“Komprenita?” diris Hermiona, kiam Hari kaj Ron jam finis. “Evidente 
la hundo gardas la Ŝtonon de la Saĝuloj de Flamel! Sendube li petis 
Zomburdon teni ĝin sekure por li, ĉar ili estas amikoj kaj li konis, ke iu 
celas ĝin, do por tio li deziris translokigi la Ŝtonon el Gajngotoj!” 

“Ŝtono kiu faras oron kaj haltigas la morton!” diris Hari. “Kompreneble 
Snejp celas ĝin! Zu ajn dezirus tion.” 

“Kaj kompreneble ni ne sukcesis trovi Flamel en tiu Traktato de 
Lastatempaj Disvolvaĵoj en Sorĉarto,” diris Ron. Li ne estas fakte 
lastatempa, se li havas sescent sesdek kvin jarojn, ĉu? 


xar 


Sekvantmatene dum Defendo Kontraŭ la Mavaj Lertoj, dum ili skribis 
notojn pri la diversaj rimedoj por flegi tiujn morditajn de lupfantomoj[4], 
Hari kaj Ron ankoraŭ pridiskutis tion, kion ili farus kun la Ŝtono de la 
Saĝuloj, supoze ke ili havus ĝin. Nur kiam Ron diris, ke li aĉetus sian 
propran kvidiĉan teamon, tiam Hari ekmemoris pri Snejp kaj la venonta 
kvidiĉa matĉo. 

“Mi ja ludos,” li diris al Ron kaj Hermiona. “Alie, ĉiu el la Rampenaj 
konkludos, ke mi simple ne kuraĝas fronti Snejp. “Mi pruvos al ili la 
malon... Tio forviŝus iliajn ridaĉojn, se ni gajnus la matĉon.” 

“Kondiĉe ke ni ne viŝos vin de sur la tero,” diris Hermiona. 

Dum la matĉo proksimiĝis Hari fariĝis pli kaj pli nervoza, spite de tio, 
kion li diris al Ron kaj Hermiona. Nek la ceteraj teamanoj estis multe 
trankvilaj. La ideo, ke ili kuratingu Rampenon en la Doma konkurso estis 
belega, neniu sukcesis tion dum sep jaroj, sed ĉu permesus tia partia 
arbitraciisto, ke ili faru tion? 

Hari ne certe sciis, ĉu li imagas tion aŭ ne, tamen li ŝajne renkontis 
Snejp ĉie ajn li iris. Fojfoje li suspektis ke Snejp sekvis lin, provante trafi lin 
sola. Klasoj de Pocioj fariĝis ĉiusemajna turmento, ĉar Snejp agis tiel terure 
kontraŭ Hari. Ĉu eblas ke Snejp sciis pri ilia malkovro pri la Ŝtono de la 
Saĝuloj? Hari ne povis imagi kiel tio okazus — tamen fojfoje li suspektis kun 
hororo, ke Snejp kapablis diveni la pensojn de aliaj. 

Je la sekvanta posttagmezo Hari sciis, kiam ili deziris al li bonŝancon 


ekster la vestoĉambrojn, ke Ron kaj Hermiona demandis al si, ĉu ili denove 
vidus lin viva. Tio ne estis aparte trankviliga. Hari apenaŭ aŭdis unu vorton 
de la instiga parolado de Arbo, dum li surmetis sian kvidiĉan robon kaj 
prenis sian Nimbuson 2000. 

Dume Ron kaj Hermiona trovis en la benkaro sidejojn apud Nevil, kiu 
ne komprenis kial ili aspektas tiel grave kaj maltrankvile, aŭ kial ambaŭ 
kunportis siajn vergojn al la matĉo. Hari tute ne sciis, ke Ron kaj Hermiona 
estis sekrete ekzercintaj sin en la uzo de la Krur-Krampa Malbeno. Malfid 
havigis al ili la ideon, kiam li uzis ĝin kontraŭ Nevil, kaj ili estis pretaj uzi 
ĝin kontraŭ Snejp, se li montris ajnan intencon damaĝi Hari. 

“Nu, ne forgesu, ĝi estas Lokomotor Mortis,” Hermiona murmuris dum 
Ron kaŝis sian vergon en la manikon. 

“Mi scias tion,” Ron knalis. “Ne tedu min.” 

Dume en la vestoĉambro Arbo parolis diskrete kun Hari. 

“Mi ne intencas puŝi vin, Potter, tamen, se ni iam ajn bezonis fruan 
kapton de la oreko, estas nun. Por fini la matĉon antaŭ ol Snejp havas la 
tempon por favori Hupopufon multe.” 

“La tuta lernejanaro estas tie ekstere!” diris Fredo Tordeli, spionante el 
la pordo. “Eĉ — mirinde! — Zomburdo ĉeestas!” 

La koro de Hari eksaltis. 

“Zomburdo?” li diris, kurante al la pordo por certigi tion. Fredo pravis. 
Neniu povus malrekoni tiun arĝentecan barbon. 

Hari povis laŭtridi pro sento de malŝarĝo. Li estas sekura. Snejp tute ne 
kuraĝus damaĝi lin dum Zomburdo rigardas. 

Eble pro tio Snejp aspektis tiel kolere dum la teamoj marŝis sur la 
terenon, kion ankaŭ Ron rimarkis. 

“Mi neniam vidis Snejp aspekti tiel malice,” li diris al Hermiona. 
“Rigardu — oni ekas. Aji!” 

Iu frapis Ron al lia kapa malantaŭo. Estis Malfid. 

“Ho, pardonu min, Tordeli, mi ne vidis vin tie.” 

Malfid ridis larĝe al Krab kaj Klus. 

“Mi scivolas, kiel longe Potter restos sur sia balailo hodiaŭ? Ĉu iu 
dezirus veti? Eble vi, Tordeli?” 

Ron ne respondis. Snejp ĵus aljuĝis penalan ŝoton al Hupopufo, ĉar 
Georgo Tordeli batis klabumon kontraŭ li. Hermiona, kiu krucigis en la sino 
ĉiujn el siaj fingroj por bonŝanco, fiksrigardis Hari rondiri kiel falko kaj 
serĉi la orekon. 

“Ĉu vi scias mian opinion pri la elekto la teamanoj por Oragrifo?” diris 
Malfid laŭte post kelkaj minutoj, dum Snejp aljuĝis alian penalan ŝoton al 
Hupopufo por neniu kialo. “Temas pri kompatindaj homoj. Vidu, jen tiu 


Potter, kiu ne havas gepatrojn, plue estas la paro Tordel, kiu ne havas 
monon — vi devas esti kun la teamo, Longejo, vi ne havas cerbon.” 

Nevil fariĝis helruĝa, sed turniĝis sur la benko kaj frontis Malfid. 

“Mi valoras dekoble pli ol vi, Malfid,” li balbutis. 

Malfid, Krab, kaj Klus hurlis pro rido, sed Ron, ankoraŭ ne kuraĝante 
eltiri siajn okulojn de la ludo, diris, “Bone dirite, Nevil.” 

“Longejo, se cerbo egalus oron, vi estus eĉ pli malriĉa ol Tordeli, kaj tio 
estas grava afero.” 

La nervoj de Ron jam streĉiĝis preskaŭ ĝis rompiĝo pro zorgo pri Hari. 

“Mi avertas vin, Malfid — se vi pluan vorton —”, 

“Ron!” diris Hermiona subite, “Hari —!” 

“Kio! Kie!” 

Hari estis subite komencinta spektaklan plonĝon, kio okazigis anhelojn 
kaj huraojn de la homamaso. Hermiona stariĝis, kun sia fingroj krucitaj en 
sia buŝo, dum Hari impetis kontraŭ la tero kiel kuglo. 

“Jen bonŝanco por vi, Tordeli, Potter evidente ekvidis moneron sur la 
teron!” diris Malfid. 

Ron reagis. Antaŭ ol Malfid komprenis kio okazas, Ron estis sur li, kaj 
lukte faligis lin. Nevil hezitis, tiam eksaltis super sian benkon por helpi. 

“Iru, Hari!” Hermiona kriis, saltante sur sian benkon por rigardi dum 
Hari rapidis rekte kontraŭ Snejp — ŝi eĉ ne rimarkis la ruladon de Malfid kaj 
Ron sub sia benko, aŭ la bruadon kaj hurladon kiuj venis el la ŝtormo de 
pugnoj kiu estis Nevil, Krab, kaj Klus. 

Supre en la aero Snejp turniĝis sur sia balailo ĝustatempe por vidi iun 
skarlataĵon streki preter lin, maltrafante lin je centimetroj — la sekvantan 
sekundon Hari tiris sin el la plonĝo, etendante sian brakon triumfe, tenante 
la orekon enmane. 

De la benkaroj ekis erupto de huraoj; tio devis esti rekordo, neniu povis 
memori kiam la oreko kaptiĝis tiel frue. 

“Ron! Ron! Kie vi estas? La matĉo finiĝis! Hari venkis! Ni venkis! 
Oragrifo rangas unue!” ŝrikis Hermiona, dancante supre-malsupre sur sia 
benko kaj ĉirkaŭbrakante Parvati Patil en la apuda vico. 

Hari saltis de sia balailo antaŭ ol li tute alteriĝis. Li apenaŭ kredis tion. 
Li sukcesis — la matĉo estis finita; ĝi estis daŭrinta je apenaŭ kvin minutoj. 
Dum la Oragrifaj fluis sur la terenon, li vidis Snejp alteriĝi proksime, kun 
pala vizaĝo kaj premataj lipoj — tiam Hari sentis tuŝon sur sia ŝultro, kaj 
rigardis supren en la ridantan vizaĝon de Zomburdo. 

“Bone farita,” diris Zomburdo kviete, tiel ke nur Hari povis aŭdi tion. 
“Plaĉas al mi, ke vi ne primeditas tiun spegulon...ke vi okupas vin... 
elstare” 


Snejp kraĉis amare sur la teron. 

Poste Hari eliris la vestoĉambron sola por meti sian Nimbuson 2000 
reen en la balailan remizon. Li ne povis memori pli feliĉan tempon. Li vere 
sukcesis ion pri kio fieri — neniu povus ankoraŭ diri, ke li nur havis faman 
nomon. La vespero neniam aromis tiel dolĉe. Li paŝis sur la malseka herbo, 
vivante denove la lastan horon reve, kiu aspektis kiel ĝoja konfuzo: 
Oragrifaj kurantaj al li kaj lin levantaj sur siaj ŝultroj; malproksime Ron kaj 
Hermiona saltantaj, Ron huraanta spite de peza nazosangado. 

Hari atingis la remizon. Li kliniĝis kontaŭ la ligna pordo kaj rigardis 
supren al Porkalo, kun ĝiaj fenestroj rebrilantaj pro la suna malleviĝo. 
Oragrifo antaŭas. Li sukcesis, li frontis Snejp. 

Teme de Snejp... 

Figuro en kapuĉa mantelo venis rapide suben laŭ la ĉefŝtuparo de la 
kastelo. Sendube ne dezirante sin montri, li hastegis kontraŭ la prohibata 
arbaro. La venko de Hari eliris el lia menso dum li observis tion. Li rekonis 
la ŝtelecan paŝon de tiu figuro. Snejp, kaŝirante al la arbaro dum ĉiuj ceteraj 
vespermanĝis — kio okazas? 

Hari eksaltis ree sur sian Nimbuson 2000 kaj ekflugis. Glisante silente 
super la kastelo li vidis Snejp eniri la arbaron kurante. Li sekvis lin. 

La branĉoj kunplektiĝis tiel dense, ke li ne povis vidi kien Snejp estis 
irinta. Li krozis ronde, pli kaj pli malalte, tuŝetante la plej suprajn 
branĉetojn ĝis li aŭdis voĉojn. Li glisis kontraŭ ili kaj haltis senbrue en 
turanta fazo[“5], 

Li grimpis atente laŭ iu branĉo, tenante sekure sian balailon, provante 
vidi tra la foliaro. 

Sube en ombra placo staris Snejp, kiu ne estis sola. Ankaŭ Ciuro estis 
tie. Hari ne povis vidi lian mienon, sed li balbutis pli ol iam ajn. Hari penis 
kapti la vortojn. 

“M-mi ne s-scias kial vi dez-ziris parol kun m-mi, kaj en t-tia loko, 
Severus...” 

“Ho, mi nur preferis privatan diskuton,” diris Snejp, kun frosta voĉo. 
“Studentoj ja ne devas ekscii pri la Ŝtono de la Saĝuloj.” Hari kliniĝis 
antaŭen. Ciuro murmuris ion. Snejp interrompis lin. 

“Ĉu vi jam eltrovis rimedon por preterpasi tiun beston de Hagrid?” 

“S-sed Severus, m-mi —” 

“Vi preferu ne havi tian malamikon, kia mi, Ciuro,” diris Snejp farante 
paŝon kontraŭ li. 

“M-mi ne k-komprenas kion vi —” 

“Vi komprenas perfekte, kion mi sugestas.” 

Strigo ululis laŭte, kaj Hari preskaŭ falis el la arbo. Li stabiligis sin kaj 


ĝuste aŭdis Snejp diri, “vian sorĉeton. Mi atendas.” 

“S-sed mi n-ne —” 

“Bone,” Snejp interrompis. “Ni baldaŭ havos denovan babileton, post 
kiam vi havos sufiĉe da tempo por cerbumi la aferojn, kaj decidi al kiu vi 
lojalas.” 

Li ĵetis sian mantelon super la kapon kaj forpaŝis el la loko. Nun 
preskaŭ noktiĝis, sed Hari povis vidi Ciuron starantan tute senmove, kvazaŭ 
l estis ŝtonigita pro timo. 

“Hari, kie vi estis?” pepis Hermiona. 

“Ni gajnis! Vi venkis! Ni venkis!” kriis Ron, batante al Hari amike 
surdorse. “Kaj mi donis al Malfid okulan bluaĵon, kaj Nevil provis trakti 
kun Krab kaj Klus sola! Li ankoraŭ estas senkonscia, sed sinjorino Pomfrej 
diris, ke li bonfartos — kia alfrontado kontraŭ Rampeno! Ĉiuj atendas vin en 
la komuna ĉambro, ni festas — Fredo kaj Georgo ŝtelis kukojn kaj similajn el 
la kuirejoj.” 

“Forgesu tion por nun,” diris Hari senspire. “Ni trovu neokupatan 
ĉambron, kaj vi aŭskultu bone ĉi tion....” 

Li kontrolis, ke Ĝenozo ne estis ene antaŭ ol li fermis la pordon post ili, 
tiam l rakontis al ili, kion li vidis kaj aŭskultis. 

“Do ni pravis, ĝi estas la Ŝtono de la Saĝuloj, kaj Snejp intencas ŝteli 
ĝin kaj perforti Ciuron helpi. Li demandis ĉu Ciuro sciis kiel eviti Lanugan 
— kaj li diris ion pri “sorĉeto” de Ciuro — mi supozas, ke aliaj aferoj gardas la 
ŝtonon aparte de Lanuga, eble amaso da sorĉoj, kaj Ciuro evidente faris ian 
sorĉon kontraŭ la Mavaj Lertoj, kiun Snejp bezonas nuligi —” 

“Do vi volas diri, ke la Ŝtono estas sekura nur tiel longe kiel Ciuro 
alfrontas je Snejp?” diris Hermiona konsternite. 

“Ĝi malaperos ĝis la venonta mardo,” diris Ron. 


Ĉapitro dek kvar 


Norberto la Norvegia Krestodorsa 


Ciuro evidente estis pli kuraĝa ol ili supozis. Dum la sekvantaj semajnoj 
li ŝajne fariĝis pli pala kaj pli malgrasa, sed nenio indikis, ke li jam 
kapitulacis. 

Ĉiam, kiam ili preterpasis la triaetaĝan koridoron, Hari, Ron, kaj 
Hermiona premis siajn orelojn al la pordo por kontroli, ke ene Lanuga 
ankoraŭ graŭlis. Snejp glitadis ĉirkaŭe aspektante amarhumore laŭ sia 
kutimo, kio certe signifas, ke la Ŝtono restis ankoraŭ en sekuro. Nuntempe 
ĉiam ajn Hari preterpasis Ciuron li donis al li kuraĝigan rideton, kaj Ron 
komencis riproĉi tiujn, kiuj mokis la balbuton de Ciuro. 

Okupis la atenton de Hermiona, tamen, pli ol la Ŝtono de la Saĝuloj. Ŝi 
komencis desegni siajn studohorarojn, kaj donis kolorkodiĝon al siaj notoj. 
Tio tute ne ĝenus Hari kaj Ron, se ŝi ne daŭre insistus, ke ili faru simile. 

“Hermiona, la ekzamenoj okazos post epokoj.” 

“Post dek semajnoj,” Hermiona knalis. “Tiuj ne estas epokoj, tio similas 
je sekundo al Nikolao Flamel.” 

“Sed ni ne aĝas sescentjaraj,” Ron memorigis al ŝi. “Tamen, kial vi 
studas, vi ankoraŭ scias ĉion.” 

“Kial mi studas? Ĉu vi frenezas? Vi scias, ĉu ne, ke ni devas sukcesi en 
ĉi tiuj ekzamenoj por altiĝi al la dua jaro? Ili tre gravas, mi devis komenci 
antaŭ monato, mi tute ne scias, kial mi prokrastis...” 

Bedaŭrinde, la instruistoj ŝajne opiniis same kiel Hermiona. Ili ŝarĝis la 
studentojn per tia amaso da ekstraj hejmtaskoj, ke la Paskaj ferioj certe ne 
estis tiel gajaj kiel la Kristnaskaj. Kiel oni povis distriĝi dum Hermiona sidis 
proksime kaj recitis la dek du utilojn de draka sango, aŭ ekzercis sin al 
vergaj movadoj? Ĝemante kaj oscedante, Hari kaj Ron pasigis la plejparton 
de sia libera tempo kun ŝi en la biblioteko, provante plenumi siajn ekstrajn 
taskojn. 

“Mi neniam memoros ĉi tion,” ekkriis Ron je iu posttagmezo, ĵetante 
sian plumon malsupren, kaj rigardante sopire el la biblioteka fenestro. Estis 
belege por la unua fojo en monatoj. La ĉielo estis klarblua, kiel miozota 
floro, kaj la aero eligis la aromon de la venonta somero. 

Hari, kiu elserĉis la planton “Fraksinelo”l46] en Mil Magiaj Herboj kaj 


Fungoj, eĉ ne rigardis supren antaŭ ol li aŭdis Ron diri, “Hagrid! Kion vi 
serĉas en la biblioteko?” 

Hagrid pezpaŝante aperis, kaŝante ion malantaŭ la dorso. Li aspektis 
malkonvene en sia talpopelta mantelo. 

“Nur vagr” gardes,” li diris tiel eviteme, ke ili tuj interesiĝis. “Kaj per ki” 
vi ĉiuj “kupiĝes?” Li subite aspektis suspekteme. “Vi “nkoraŭ ne elserĉes 
Nik”laon Flamel, ĉu?” 

“Ho, ni malkovris ĉion pri li antaŭ epokoj,” diris Ron impone. “Ankaŭ ni 
scias kion tiu hundo gardas, ĝi estas Ŝtono de la Sa —” 

“Ĉit!” Hagrid ĉirkaŭrigardis subite por vidi se iu aŭskultis. “Ne kriadu 
pri ti'; ki” mises al vi?” 

“Fakte, ni volas demandi vin pri kelkaj aferoj,” diris Hari, “ekzemple, 
kio protektas la Ŝtonon aparte de Lanuga — ” 

“ĈIT!” diris Hagrid denove. “ “Skultu — venu v'ziti min poste, mi ne 
promeses diri Jon, m”moru, sed ne ĉirkaŭklaĉadu pri ti”, la studentoj ne 
deves scii pri ti”. Oni supozos, ke mi dir”s ti'n al vi —” 

“Do, ĝis poste,” diris Hari. 

Hagrid pezpaŝis for. 

“Kion li kaŝis malantaŭ la dorso?” diris Hermiona penseme. 

“Ĉu vi supozas, ke tio koncernis la Ŝtonon?” 

“Mi iras sciiĝi en kia fako li estis,” diris Ron, kiu jam havis sufiĉe da 
studado. Li revenis post minuto kun amaso da libroj en siaj brakoj, kaj 
plaŭdfaligis ilin sur la tablon. 

“Drakoj!” li flustris. Hagrid serĉis aferojn pri drakoj! Rigardu tiujn: 
Drakaj Specoj de Britio kaj Irlando; De Ovo ĝis Incendio, Gvidlibro por la 
Vartisto de Drakoj.” 

“Hagrid ĉiam deziris havi drakon, li diris tion al mi je la unua fojo kiam 
ni parolis,” diris Hari. 

“Sed tio kontraŭas niajn leĝojn,” diris Ron. “Draka bredado 
kontraŭleĝiĝis de la Sorĉista Kunveno en 1709, ĉiu scias tion. Ni ne facile 
evitus la rimarkon de mogloj, se ni paŝtus drakojn en la ĝardeno — krome, 
oni ne povas malsovaĝigi drakojn, estas danĝere. Vi ne kredus la 
brulvundojn, kiujn Karlo ricevis de la sovaĝaj en Rumanio.” 

“Sed ne ekzistas sovaĝaj drakoj en Britio, ĉu?” diris Hari. 

“Kompreneble ekzistas ili,” diris Ron. “Ordinaraj Kimraj Verdaj kaj 
Hebridaj Nigraj. La Ministerio de Magio peze okupas sin pri teni ilin en 
sekreto, kredu min. Nia gento devas daŭre sorĉi la moglojn, kiuj ekvidas 
ilin, tiel ke ili forgesas pri tio.” 

“Do kion en la mondo Hagrid faras?” 

Kiam ili frapis al la pordo de la ĉasgardisto post unu horo, ili surpriziĝis 


pri tio, ke ĉiu kurteno estis fermita. Hagrid vokis “Kiu estes?” antaŭ ol li 
malfermis la pordon, kaj kiam ili eniris li ekfermis ĝin tuj. 

En la ĉambro estis sufoke varme. Spite de tio, ke estis tiel varme 
ekstere, brulis fajrego en la kameno. Hagrid pretigis teon por ili, kaj 
proponis ermenaĵajn sandviĉojn, kiujn ili rifuzis ĝentile. 

“Do - vi vol”s demandi min pri jo?” 

“Jes,” diris Hari. Ne taŭgis ŝanceliĝi. “Ni scivolas, se vi povus diri al ni, 
kio gardas la Ŝtonon de la Saĝuloj aparte de Lanuga.” 

Hagrid grimacis al l. 

“Kompr'neble m” ne poves,” li diris. “ “Nue, m” mem ne scies ti'n. Due, 
v” jam scies tro multe pri ti”, do se mi scius m' ne dirus jon al vi. Tiu Ŝton” 
estes ĉi tie pro grava kiolo. Ĝi preskaŭ mal'per's el Gajngotoj — mi supozes, 
ke vi jam d”ven”s ĉion pri ti”? M'stifikes min, ki'l vi ek”ci1ĝ's pri Lanuga.” 

“Bonvolu, Hagrid, povas esti, ke vi ne deziras diri tion al ni, sed vi ja 
scias, Vi scias ĉion, kio okazas ĉi tie,” diris Hermiona per dolĉa, flatanta 
voĉo. La barbo de Hagrid tikis, kaj ili rekonis, ke li ridetis. “Ni nur scivolas, 
kiu faris la aferojn, fakte.” Hermiona pludiris. “Ni scivolas, al kiu 
Zomburdo fidis sufiĉe bone por helpi lin, aparte de vi.” 

La brusto de Hagrid pufiĝis pro fiero post tiuj vortoj. Hari kaj Ron 
ĝojbrilis al Hermiona. 

“Nu, m” ne s'pozes, ke ti” damaĝus jon, se mi dires ti'n al vi...nu...li 
prunt's Lanugan de mi...post tiam kelkaj “nstruistoj far's sorĉojn... 
profes'rino Sproso—prof”soro Flirtmeĉo—profes'rino M'Gongal — li 
nombris ilin per siaj fingroj, “prof'soro Ciuro — kaj Zomburdo mem far's 
Jon, kompr'neble. “Tendu, mi forges”s jun. Ho jes, kaj prof”soro Snejp.” 

“Snejp?” 

“Jes — vi “nkoraŭ ne mueles ti'n, ĉu? Pripensu, Snejp “elp”s protekti la 
Ŝtonon, li n' estes ŝtelonta ĝin.” 

Hari sciis, ke Ron kaj Hermiona pensis same kiel li. Se Snejp kunlaboris 
en la protektado de la Ŝtono, li facile povis ekscii kiel la aliaj instruistoj 
gardis ĝin. Li verŝajne sciis ĉion — aparte, evidente, de la sorĉo de Ciuro, kaj 
kiel eviti Lanugan. 

“Vi estas la sola, kiu scias kiel pasi preter Lanuga, ĉu ne, Hagrid?” diris 
Hari zorgeme. “Kaj vi neniam dirus tion al iu ajn, ĉu? Eĉ ne al unu el la 
instruistoj?” 

“Neniu scies ti'n krom mi kaj Zomburd”,” diris Hagrid fiere. 

“Do tio helpas,” Hari murmuris al la aliaj. “Hagrid, ĉu ni povus 
malfermi fenestron? Mi brogiĝas.” 

“Ne poves, “Ari, bedaŭre,” diris Hagrid. Hari rimarkis, ke li ekrigardis al 
la fajro. Hari ankaŭ rigardis ĝin. 


“Hagrid — kio estas tio?” 

Sed li jam sciis, kio ĝi estis. Meze en la koro de la fajro, sub la kaldrono, 
kuŝis ega nigra ovo. 

“Ho, ti',” diris Hagrid, palpante nervoze sian barbon. “Ti” estes, aah...” 


“De kie vi akiris ĝin, Hagrid?” diris Ron, kaŭrante ĉe la fajro por rigardi 
la ovon deproksime. “Ĝi devis kosti al vi trezoron.” 

“ Vetgajn's ti'n,” diris Hagrid. “ “Jeraŭ v”spere. M” est's sube en la 
vila$g”, por preni jom da trinkaĵo, kaj eklud”s kartojn kun fremdulo. Fakte, 
mi s'pozes, ke li feliĉe seniĝ's de ti'.” 

“Sed kion vi intencas fari, kiam ĝi elkoviĝos?” diris Hermiona. 

“Nu, m' las”tempe leg”s jom,” diris Hagrid, tirante grandan libron el sub 
sia kuseno. “Mi “lpren”s ti'n el la bibli”teko — Bredado de Drakoj por 
Plezuro kaj Profito — ĝi n' estes tute nuneca, kompr'neble, sed ĝi klariges 
ĉin. Tenu la ovon en la fajro, ĉar iliaj patrinoj elsp'rades super ilin, 
komprenu, kaj post l” elkoviĝo, nutru ĝin per brando kaj sango de kokin” po 
s”telo je ĉi' duon'oro. Kaj rigardu — ĝi klariges ki'l rekoni la d”versajn ovojn 
— la mi” estes Norvegja Krestodorsa. Est”s tre raraj, ili.” 

Li aspektis tre memfiere, sed tio ne konvinkis Hermionan. 

“Hagrid, vi loĝas en ligna domo,” ŝi diris. 

Sed Hagrid ne atentis. Li zumadis gaje dum li pikis la fajron. 

Do ili nun havis pluan aferon kiu ĉagrenis ilin: kio okazus al Hagrid, se 
iu ajn ekscius tion, ke li kaŝis nelican drakon en sia kabano. 

“Mi scivolas pri la trankvila vivo,” ĝemis Ron, dum ĉiu vespere ili 
klopodis pri la amaso da hejmtaskoj, kiun ili ricevis. Hermiona komencis 
fari studhorarojn ankaŭ por Hari kaj Ron. Tio tute frenezigis ilin. 

Unu tagon dum matenmanĝo, Hedvig alportis al Hari alian noton de 
Hagrid. Li estis skribinta nur du vortojn: Ĝi eloviĝas. 

Ron deziris malĉeesti Herbologion kaj iri rekte al lia kabano. Hermiona 
tute ne pridiskutus tion. 

“Hermiona, kiel ofte dum niaj vivoj ni havos okazon rigardi drakan 
eloviĝon?” 

“Ni havas klasojn, ni embarasiĝos, kaj tio ne estas menciinda, kompare 
al kio okazos al Hagrid, se iu ajn ekscios, kion li faras —” 

“Silentu!”” Hari flustris. 

Malfid staris nur metrojn for kaj li estis ekhaltinta por subaŭskulti. Kiom 
li jam aŭdis? Al Hari tute ne plaĉis la mieno de Malfid. 

Ron kaj Hermiona disputis irante la tutan distancon al Herbologio, kaj 
finfine, Hermiona konsentis ke ili hastu ĉe Hagrid dum la matena paŭzo. 
Kiam la sonorilo aŭdiĝis el la kastelo je la klasfino, la tri el ili tuj faligis 


siajn trulojn kaj rapidis tra la bieno ĝis la arbara rando. Hagrid salutis ilin, 
aspektante ruĝvange kaj ekscitite. 

“Ĝi preskaŭ elires.” Li kondukis ilin enen. 

La ovo kuŝis sur la tablo. Profundaj fendoj vidiĝis en ĝi. Io moviĝis ene, 
kaj stranga klakado eliris. 

Ili ĉiuj tiris seĝojn apud la tablon kaj rigardis apenaŭ spirante. 

Subite okazis skrapado kaj la ovo disrompiĝis. La drakido falis sur la 
tablon. Ĝi ne estis aparte bela. Laŭ Hari ĝi aspektis kiel ĉifita nigra ombrelo. 
Ĝiaj ostecaj flugiloj estis egaj kompare al ĝia malgrasa gagatnigra korpo, ĝi 
havis longan muzelon kun larĝaj nazotruoj, burĝonajn kornojn, kaj ŝvelajn, 
oranĝajn okulojn. 

Ĝi ternis. Kelkaj fajreroj elĵetiĝis de ĝia muzelo. 

“Ĉu li n' estes bela?” Hagrid murmuris. Li etendis sian manon por 
karesi la kapon de la drako. Ĝi klake provis mordi liajn fingrojn, montrante 
pintajn dentojn. 

“Benu lin, r”gardu, li ekkones si”n panjon!” diris Hagrid. 

“Hagrid,” diris Hermiona, “kiel rapide Norvegiaj Krestodorsoj kreskas, 
precize?” 

Hagrid estis respondonta kiam lia vizaĝo subite paliĝis. Li saltis 
surpieden kaj kuris al la fenestro. 

“Kio okazis?” 

“lu r”gardad”s tra malfermaĵon de la kurtenoj — est's junul” — li kures 
supren a” la kastelo.” 

Hari hastis al la pordo kaj rigardis eksteren. Eĉ tiel fore li tuj rekonis la 
figuron. 

Malfid vidis la drakon. 

De la rideto kiu subvidiĝis en la vizaĝo de Malfid dum la sekvanta 
semajno, io tre nervozigis Hari, Ron, kaj Hermionan. Ili pasigis la 
plejparton de sia libertempo en la mallumigita ĉambro de Hagrid provante 
rezoni kun liagridHagrid, provante konvinki konk. 

“Simple liberigu ĝin,” Hari urĝis. “Ellasu ĝin.” 

“M' ne poves,” diris Hagrid. “Li “stes tro eta. Li mortus.” 

lli rigardis la drakon. Ĝi jam plilongiĝis trioble dum nura semajno. 
Fumo kirliĝis daŭre el ĝiaj nazotruojn. Hagrid ne plenumis siajn devojn 
rilate al ĉasgardado, ĉar la drako tiel okupis lin. Malplenaj brandoboteloj kaj 
kokoplumoj disiĝis ĉie sur la planko. 

“Mi d'cid”s nomi lin Norberto,” diris Hagrid, rigardante la drakon per 
sopiraj okuloj. “Li vere kones min nun. R”gardu. Norberto! Norberto! Kie 
“stes panjo” 

“Li freneziĝis,” Ron murmuris en la orelon de Hari. 


“Hagrid,” diris Hari laŭte, “Atendu du semajnojn, kaj Norberto estos tiel 
longa, kiel via domo. Je ajna momento Malfid povas raporti al Zomburdo 
pri ĝi.” 

Hagrid mordis sian lipon pro konsterno. 

“Mi — mi r”kones, ke m” ne poves teni lin por ĉiam, sed m” ne poves 
simple “eti lin, ti'n m' ne poves.” 

Hari subite turniĝis al Ron. 

“Karlo,” li diris. 

“Vi ankaŭ frenezas,” diris Ron. “Mi estas Ron, ĉu vi memoras tion” 

“Ne — Karlo — via frato, Karlo. Tiu en Rumanio. Studante drakojn. Ni 
povus sendi Norberton al li. Karlo povus varti ĝin, kaj poste remeti ĝin en 
sovaĝejo.” 

“Brave!” diris Ron. “Do, ĉu vi akordas, Hagrid” 

Finfine Hagrid konsentis, ke ili sendu strigon al Karlo por pripeti tion. 

La sekvanta semajno pasis ege malrapide. Je merkredo vespere 
Hermiona kaj Hari sidadis solaj en la komuna ĉambro, longe post kiam ĉiuj 
ceteraj jam enlitiĝis. La horloĝo sur la muro ĵus sonoris je la noktomeza 
horo, kiam la portreta truo eksplodis malfermite. Ron vidiĝis el nenie dum li 
elmetis la nevidebligan mantelon de Hari. Li estintis ĉe la kabano de 
Hagrid, helpante lin nutri Norberton, kiu nun glutis mortajn ratojn po plenaj 
latkestoj. 

“Ĝi mordis min!” li diris, montrante al ili sian manon, kiu estis vindita 
per sanga naztuko. “Mi ne povos teni plumon dum tuta semajno. Mi diras al 
vi, ke tiu drako estas la plej horora besto, kiun mi iam ajn konis, sed laŭ la 
konduto de Hagrid, oni pensus, ke temas pri lanuga kuniklido. Kiam ĝi 
mordis min, li riproĉis min kvazaŭ mi timigus ĝin. Kaj kiam mi foriris li 
lulkantis al ĝi!” 

Aŭdiĝis frapeto al la malluma fenestro. 

“Jen Hedvig!” diris Hari, haste enlasante ŝin. “Ŝi havos la respondon de 
Karlo!” 

Ili tri kunigis siajn kapojn por samtempe legi la noton. 


Kara Ron, 

Kiel vi fartas? Dankon pro la letero — mi feliĉe prenus la Norvegian 
Krestodorsan, sed ne estos facile alporti ĝin ĉi tien. Laŭ mi vi plej bone 
sendos ĝin al mi per kelkaj miaj amikoj, kiuj venos por viziti min je la 
venonta semajno. Tamen, tre gravas ke ili ne vidiĝos portante nelican drakon. 

Ĉu vi povas alporti la Krestodorsan supren sur la plej alta turo je la 
venonta sabato noktomeze? Ili renkontos vin tie kaj forportos ĝin dum 
ankoraŭ estos mallume. 

Bonvolu sendi respondon kiel eble baldaŭ. 


Amike, 
Karlo 


Ili rigardis unu la alian. 

“Ni havas nevidebligan mantelon,” diris Hari. “Tio ne estos multe 
malfacile — mi opinias, ke la mantelo estas sufiĉe granda por kovri du el ni 
kaj Norberton.” 

Tio, ke ili tuj akordis kun li, indikis kiel malbona estis la pasinta 
semajno. Ili akordus al io ajn, kiu senigus ilin de Norberto — kaj la minaco 
de Malfid. 


xkk 


Sed okazis malhelpo. Antaŭ la sekvanta mateno la mordita mano de Ron 
ŝvelis ĝis grandeco duoble pli ol la normala. Li ne sciis, ĉu li povas 
sendanĝere iri al s-ino Pomfrej — ĉu ŝi rekonus mordon de drako? Tamen, 
ĝis la posttagmezo ne estis alia rimedo. La vundo fariĝis ĉagrenige verdeca. 
Evidente la dentegoj de Norberto estis venenaj. 

Je la tagfino Hari kaj Hermiona hastis supren al la hospitala alo, kaj 
trovis Ron en terura stato enlite. 

“Temas ne nur pri mia mano,” li flustris, “kvankam tiu sentas kvazaŭ ĝi 
forfalontus. Malfid diris al s-ino Pomfrej, ke li deziras prunti libron de mi 
tiel, ke li povu priridaĉi min. Li minacadis informi al ŝi pri kio fakte mordis 
min — mi diris al ŝi, ke estis hundo, sed mi ne supozas, ke ŝi kredas tion — mi 
ne devis bati lin dum la kvidiĉa matĉo, pro tio li agas tiel.” 

Hari kaj Hermiona provis trankviligi Ron. 

“La afero finiĝos je sabato noktomeze,” diris Hermiona, sed tio tute ne 
konsolis Ron. Male, li eksidiĝis rekte, kaj ekŝvitis. 

“Je sabato noktomeze!” li diris raŭke. “Ho ne — ho ne — mi ĵus memoris 
tion — la letero de Karlo estis en tiu libro kiun Malfid prenis, li scios, ke ni 
tiam forsendos Norberton.” 

Hari kaj Hermiona ne havis okazon por respondi. s-ino Pomfrej venis 
ĝuste tiam kaj ordonis ilin for, dirante ke Ron bezonas dormi. 

“Nun estas tro malfrue por ŝanĝi la planon,” Hari diris al Hermiona. “Ni 
ne havas la tempon por sendi al Karlo alian strigon, kaj ĉi tio povas esti la 
sola okazo por seniĝi je Norberto. Ni devas riski ĝin. Kaj ni ja havas la 
nevidebligan mantelon, Malfid ne scias pri tio.” 

Ekster la kabano sidis la ĉashundo Faŭko kun vindita vosto, kiam ili 
vizitis por diri la novaĵojn al Hagrid, kiu malfermis fenestron por paroli kun 
il. 

“M” ne lasos vin eniri,” li alhelis. “Norberto k”'menc”s tiklan fazon — n' 
estes pli ol mi poves trakti.” 


Kiam ili informis lin pri la letero de Karlo, liaj okuloj pleniĝis je larmoj, 
tamen tiuj povis okazi pro tio, ke Norberto ĵus mordis al li la kruron. 

“Araaĥ! Ne graves, l” nur traf's mi'n boton — nur ludante — l” nur estes 
bebo, fakte.” 

La bebo batis pervoste kontraŭ la muro, skuante la fenestrojn. Hari kaj 
Hermiona marŝis reen al la kastelo kun sento, ke ili ne malŝatus fruan 
alvenon de sabato. 

Ili kompatus je Hagrid kiam li devis adiaŭi al Norberto, se ili ne tiom 
prizorgus kion ili devis fari. Estis tre malluma, nebula nokto, kaj ili malfrue 
alvenis al la kabano de Hagrid pro tio, ke ili devis atendi ĝis Ĝenozo lasis al 
ili la vojon liberan tra la vestiblo, kie li tenisadis kontraŭ la muro. 

Hagrid jam pretigis Norberton kaj pakis ĝin en grandan keston. 

“Li “aves sufiĉe da ratoj kaj brando por la voja$”,” diris Hagrid per 
dampata voĉo. “Kaj mi kunpak”s lud”lurson, okaze ke li estos soleca.” 

De la kesto aŭdiĝis bruoj, kiuj sugestis al Hari, ke la ludilurso suferis la 
deŝiron de ĝia kapo. 

“Ĝis! Ĝis, Norberto!” Hagrid singultis, dum Hari kaj Hermiona kovris la 
keston per la nevidebliga mantelo kaj iris mem sub ĝin. “Panjo n'niam 
Prgesos vin!” 

Kiel ili sukcesis movi la keston supren ĝis la kastelo, ili neniam 
komprenis. Noktomezo tiktake proksimiĝis dum ili portis Norberton supren 
laŭ la marmora ŝtuparo en la vestiblo kaj laŭ la mallumaj koridoroj. Supren 
laŭ alia ŝtuparo, kaj plua — eĉ mallongiga vojo konata de Hari ne faciligis la 
laboron multe. 

“Preskaŭ tie!” Hari anhelis kiam ili atingis la koridoron sub la plej alta 
turo. 

Tiam subita movado tiom ektimigis ilin, ke ili preskaŭ faligis la keston. 
Forgesante, ke ili jam estis nevideblaj, ili ekkaŭris en la ombrojn, gapante al 
la malhelaj figuroj kiuj luktis je tri metroj antaŭ ili. Lampo ekflamiĝis. 

Prof. MakGongal, vestita en tartana banrobo kaj harreto, tenis Malfid je 
la orelo. 

“Detenpuno por vi!” ŝi kriis. “Kaj dudek poentojn de Rampeno! 
Ĉirkaŭvagante noktomeze, kiel vi aŭdacas tion —” 

“Vi ne komprenas, profesorino. Hari Potter alvenos — li havas drakon!” 

“Kia absoluta rubaĵo! Kiel vi aŭdacas mensogi tiamaniere! Venu — mi 
diskutos kun profesoro Snejp pri vi, Malfid!” 

Post tio la kruta helica ŝtuparo ĝis la supro de la turo sentis kiel la plej 
facila afero en la mondo. Ne antaŭ ol ili paŝintis en la malvarman noktan 
aeron, ili deĵetis la mantelon, ĝojaj ĉar ili denove povis normale spiri. 
Hermiona dancis kvazaŭan ĵigon[47], 


“Malfid havos detenpunon! Mi povus kanti!” 

“Ne faru tion,” konsilis Hari al ŝi. 

Ridklukante pri Malfid, ili atendis dum Norberto ĉirkaŭdraŝis en la 
kesto. Post dek minutoj, kvar flugbalailoj plonĝis el la mallumo. 

La amikoj de Karlo estis gaja aro. Ili montris al Hari kaj Hermiona la 
jungaĵon, kiun ili estis aranĝintaj, tiel ke ili povus pendigi Norberton inter 
si. Ili ĉiuj helpis buki Norberton sekure en ĝi, kaj tiam Hari kaj Hermiona 
manpremis la aliajn kaj dankis ilin multe. 

Finfine Norberto estis ironta...iranta...ivinta. 

Ili ŝteliris suben laŭ la helica ŝtuparo, kun koroj tiel malpezaj, kiel iliaj 
manoj, nun kiam Norberto ne plu pezas sur ili. Neniom plu da drakoj — 
Malfid en deteno — kio povus difekti tian ĝojon? 

La respondo al tiu demando atendis ĉe la bazo de la ŝtuparo. Dum ili 
eniris la koridoron, la vizaĝo de Ŝteleti vidiĝis subite el la mallumo. 

“Nu, jes,” li flustris, “ni ja estas en embaraso.” 

Ili estis postlasintaj la nevidebligan mantelon ĉe la supro de la turo. 


Ĉapitro dek kvin 
La Prohibata Arbaro 


La aferoj ne povis esti en pli malbona stato. 

Ŝteleti kondukis ilin suben al la kabineto de prof. MakGongal sur la 
unua etaĝo, kie ili sidis kaj atendis sen diri iun vorton inter si. Hermiona 
tremetadis. Senkulpigoj, alibioj, kaj frenezaj pretekstoj rondiris en la menso 
de Hari, ĉiu eĉ pli febla ol la antaŭa. Li ne povis imagi, kiel ili eskapus 
punon ĉifoje. Ili estis enangulitaj. Kiel ili povis esti tiel stultaj, ke ili 
forgesis la mantelon? Ne ekzistis en la mondo iu kialo pro kiu profesorino 
MakGongal akceptus, ke ili estu eksterlitaj kaj ŝteliru ĉirkaŭ la kastelo en la 
profunda nokto, eĉ sen mencio de tio, ke ili estis supre sur la plej alta 
astronomia turo, kiu estas eksterlima escepte dum klasoj. Almete de 
Norberto kaj la nevidebliga mantelo, ili fakte povus ekpaki la kofrojn. 

Ĉu Hari supozis, ke la aferoj ne povus esti pli malbone? Li malpravis. 
Kiam prof. MakGongal aperis, ŝi kondukis Nevil. 

“Hari!” Nevil ekkriis, je la momento, kiam li vidis la aliajn. “Mi provis 
averti vin, mi aŭdis Malfid diri, ke li intencis kapti vin, li diris ke vi havis 
drak— 

Hari forte kapneis por silenti Nevil, sed prof. MakGongal vidis tion. Ŝi 
aspektis elsputonte fajron pli ol Norberto dum ŝi staris alte super ili. 

“Mi neniam anticipus tian konduton de iu ajn el vi. S-ro Ŝteleti raportis 
ke vi estis sur la astronomia turo. Estas la unua horo matene. Klarigu vin.” 

Unuafoje en la vivo Hermiona malsukcesis respondi al instruista 
demando. Ŝi fiksrigardis siajn pantoflojn, senmove kiel statuo. 

“Mi sufiĉe bone divenas tion, kio okazis,” diris prof. MakGongal. “Oni 
ne bezonas esti geniulo por solvi tion. Vi logis Drakon Malfid per blaga 
rakonto pri iu drako, provante instigi lin ellite kaj en embarason. Mi jam 
kaptis lin. Mi supozas, ke vi amuziĝas pri tio, ke Longejo subaŭdis pri la 
afero, kaj kredis ĝin ankaŭ?” 

Hari ekvidis la okulon de Nevil, kaj provis diri al li senvorte, ke la afero 
ne estis tiel, ĉar Nevil nun aspektis ŝokite kaj vundite. Kompatinda, fuŝema 
Nevil — Hari komprenis kiom tio devis postuli de Nevil por serĉi ilin en la 
mallumo kaj provi averti ilin. 

“Tio naŭzigas min,” diris prof. MakGongal. “Kvar studentoj ellite dum 


sola nokto! Mi jam neniam konis similan! Vi, s-ino Granĝer, mi opiniis, ke 
vi havis pli da prudenco. Kaj pri vi, s-ro Potter, mi supozis, ke Oragrifo pli 
gravis al vi. Vi tri ricevos detenpunon — jes vi ankaŭ, s-ro Longejo, nenio 
donas al vi la rajton vagi la kastelon dumnokte, precipe nuntempe, kiam 
estas tre danĝere — kaj kvindek poentoj elpreniĝos de Oragrifo.” 

“Kvindek!” Hari anhelis — ili perdus la antaŭecon, kiun li gajnis dum la 
lasta kvidiĉa matĉo. 

“Ĉiu el vi perdos po kvindek poentoj,” diris profesorio MakGongal, 
peze spirante tra sia longa pinta nazo. 

“Profesorino — bonvolu —” 

“Vi ne povas —” 

“Ne diru al mi kion mi povas aŭ malpovas, Potter. Nun iru al la litoj, 
ĉiuj. Mi neniam tiom hontis pri Oragrifaj studentoj.” 

Perdo de cent kvindek poentoj. Tio metis Oragrifon en la lastan rangon. 
Dum unu nokto ili rompis al Oragrifo ĉiun ŝancon por gajni la Dompokalon. 
Hari sentis kvazaŭ la bazo de lia stomako defalus. Kiel ili povus regajni 
tion? 

Hari ne povis dormi dum la nokto. Li aŭskultis Nevil singultadi kontraŭ 
sia kuseno dum horo post horo. Hari ne povis imagi, kion diri por trankviligi 
lin. Li sciis, ke Nevil, kiel li, timegis la aŭroron. Kio okazos, kiam la ceteraj 
Oragrifaj ekscios kion ili faris? 

Komence la Oragrifaj pasantaj la egajn sablohorloĝojn, kiuj montris la 
poentojn por la Domoj, supozis ke okazis fuŝo. Kiel ili povus ekhavi cent 
kvindek poentojn malpli ol hieraŭ? Kaj tiam la rakonto disiĝis: Hari Potter, 
la fama Hari Potter, ilia heroo de du kvidiĉaj matĉoj, estis perdinta tiom da 
poentoj, li kaj paro de aliaj stultaj unuajaraj. 

Estinte unu el la plej popularaj kaj admirataj studentoj, Hari subite 
fariĝis la plej malamata. Eĉ Korakungaj kaj Hupopufaj antipatiis lin, ĉar ili 
tiel deziregis, ke Rampeno perdu la Dompokalon. Ĉie ajn Hari iris, homoj 
indikis lin, kaj eĉ ne ĝenis sin pri mallaŭtigi la voĉojn dum ili insultis lin. 
Rampenaj, siaflanke, aplaŭdis dum li preterpaŝis ilin, fajfante kaj huraante, 
“Dankon, Potter, ni ŝuldas al vi!” 

Nur Ron restis fidela al li. 

“[li forgesos ĉi tion post kelkaj semajnoj, Fredo kaj Georgo perdis 
amasojn da poentoj dum ilia tempo ĉi tie, tamen oni ankoraŭ ŝatas ilin.” 

“Tamen, ili neniam perdis cent kvindek poentojn per unu fojo, ĉu?” diris 
Hari mizere. 

“Fakte — ne,” Ron konfesis. 

Jam pasis la tempo por mildigi la domaĝon, sed Hari ĵuris al si, ke ekde 
nun li neniam miksus sin en aferoj, kiuj ne koncernis lin. Li jam havis sate 


da ŝtelirado kaj spionado. Li tiom hontis, ke li iris al Arbo, kaj proponis 
rezigni pri la kvidiĉa teamo. 

“Rezigni?” Arbo tondris. “Kiel tio helpos? Kiel ni regajnos iujn ajn 
poentojn, se ni ne povos gajni en kvidiĉo?” 

Sed eĉ kvidiĉo perdis sian allogon. La ceteraj de la teamo ne parolis kun 
Hari dum trejnado, kaj se ili devis paroli pri li, ili nomis lin “la serĉisto.” 

Hermiona kaj Nevil suferis ankaŭ. Ili ne havis tiel malbonan tempon, 
kiel Hari, ĉar ili ne estis tiom konataj, sed oni rifuzis paroli ankaŭ kun ili. 
Hermiona ĉesis turni atenton al si dum la klasoj, kaj rigardante suben, ŝi 
laboris silente. 

Al Hari preskaŭ plaĉis tio, ke la ekzamenoj estis baldaŭ. La amaso da 
studado, kiun li bezonis fari, deturnis liajn pensojn de lia mizero. Li, Ron, 
kaj Hermiona restis aparte de la aliaj, laborante ĝis plena nokto, provante 
memori la ingrediencojn de komplikaj pocioj, lerni parkere sorĉojn kaj 
malbenojn, ankaŭ la datojn de magiaj eltrovoj kaj ribeloj de koboldoj... 

Tiam, je unu semajno antaŭ ol la ekzamenoj devis komenci, neatendite 
submetiĝis al provo la nova decido de Hari, ke li ne intervenu en io ajn, kiu 
ne koncernsis lin. Dum li sola marŝis domen de la biblioteko je iu 
posttagmezo, li aŭdis el klasĉambro iun ploradi. Kiam li proksimiĝis, li 
rekonis la voĉon de Ciuro. 

“Ne — ne — ne denove, bonvolu —” 

Tio aspektis, kvazaŭ iu minacis lin. Hari pliproksimiĝis. 

“Bone — bone —” li aŭdis Ciuron singulte diri. 

Post sekundo Ciuro hastis el la ĉambro rektigante sian turbanon. Li 
aspektis pale kaj ploronte. Li paŝis elvide; Hari kredis, ke Ciuro eĉ ne 
rimarkis lin. Li atendis ĝis la paŝoj de Ciuro malproksimiĝis, kaj tiam 
rigardis en la ĉambron. Ĝi estis malplena, sed pordo estis malfermita ĉe la 
kontraŭa flanko. Hari celis la pordon kaj iris meze en la ĉambron antaŭ ol li 
memoris, kion li promesis al si pri enmiksiĝado. 

Tamen, li vetus je dek du Ŝtonoj de la Saĝuloj, ke Snejp ĵus eliris la 
ĉambron, kaj laŭ tio, kion Hari ĵus subaŭdis, Snejp nun marŝas per pli ĝoja 
paŝo — Ciuro evidente estis cedinta al li finfine. 

Hari reiris al la biblioteko, kie Hermiona ekzercis je Ron en 
Astronomio. Hari rakontis al ili kion li ĵus aŭdis. 

“Do Snejp sukcesis!” diris Ron. “Se Ciuro malkaŝis kiel nuligi lian 
sorĉon kontraŭ la Mava Povo —” 

“Ankoraŭ estas Lanuga, tamen,” diris Hermiona. 

“Eble Snejp jam eksciis kiel eviti ĝin sen demandi tion al Hagrid,” diris 
Ron, rigardante la milojn da libroj ĉirkaŭantaj ilin. “Mi privetus, ke ekzistas 
libro ie ĉi tie, kiu klarigas kiel preterpasi trikapan hundon. Do kion ni faros, 


Hari?” 

La ekscito de aventuro flirtis ankoraŭ en la okuloj de Ron, sed Hermiona 
respondis antaŭ ol Hari povis. 

“Iru al Zomburdo. Tion ni devis fari antaŭ epokoj. Se ni provos ion 
mem, ni nepre eksiĝos.” 

“Sed ni ne havas pruvon!” diris Hari. “Ciuro tiom timas, ke li ne apogos 
nin. Snejp bezonas nur diri, ke li ne scias, kiel la trolo eniris je Halovino, kaj 
ke li ne estis ie ajn proksime al la tria etaĝo — kiun oni kredos, laŭ via 
supozo, lin aŭ nin? Ne estas fakte sekreto, ke ni malamas lin, Zomburdo 
ekpensus, ke ni inventis ĉion por ke li estu maldungita. Ŝteleti ne helpus nin 
eĉ por savi sian vivon, li estas tro amika kun Snejp, kaj opinias, ke ju pli 
studentoj eksiĝos, des pli bone. Kaj ne forgesu, ke ni ne devas scii ion ajn 
pri la Ŝtono aŭ Lanuga. Pro tio ni devus multe klarigi.” 

Tio ŝajne persvadis Hermionan, sed ne Ron. 

“Se ni nur flarus iomete ĉirkaŭe—” 

“Ne,” diris Hari kategorie. “Ni jam tro flaris ĉirkaŭe.” 

Li tiris al si mapon de Jupitero kaj komencis lerni la nomojn de ĝiaj 
lunoj. 

La sekvantan matenon, oni liveris notojn al Hari, Hermiona, kaj Nevil 
dum ili matenmanĝis. Ili ĉiuj estis samaj: 

Via detenpuno komencos hodiaŭ vespere je la dek unua. Renkontu  s- 
ron Ŝteleti en la vestiblo. 
Prof. M. MakGongal 


Pro la fururo pri la perditaj poentoj Hari jam forgesis, ke ili ankoraŭ 
devis plenumi la detenpunon. Li fakte anticipis la plendojn de Hermiona, ke 
tio estos tuta nokto da studado perdita, sed ŝi diris nenion. Kiel Hari, ŝi 
agnoskis, ke ili indis je tio, kion ili ricevis. 

Tiun vesperon je la dek unua, ili ĝisis Ron en la komuna ĉambro, kaj iris 
suben al la vestiblo kun Nevil. Ŝteleti jam estis tie — kaj ankaŭ estis Malfid. 
Hari estis forgesinta, ke Malfid ankaŭ havis detenpunon. 

“Sekvu min,” diris Ŝteleti, lumigante lampon kaj gvidante ilin eksteren. 

“Mi supozas, ke ekde nun vi pripensos dufoje antaŭ ol rompi alian 
regulon, ĉu ne?” li diris, ridaĉante al ili. “Ho jes... peza laboro kaj doloro 
instruas plej bone, mi opinias... domaĝe, ke oni lasis malaperi la antikvajn 
punojn... pendigi onin de la plafono je la pojnoj dum kelkaj tagoj, mi 
ankoraŭ havas la ĉenojn por tio en mia oficejo, mi konservas ilin per oleo, 
en okazo de bezono... Ĝuste, ni eku, kaj ne pensu pri forkuro nun, vi trafos 
eĉ pli malbonan tiukaze.” 

Ili marŝis for trans la mallumaj gazonoj. Nevil daŭre snufetis. Hari 


scivolis, kio estos ilia puno. Devis esti io prave horora, alie Ŝteleti ne tiom 
ĝojus. 

La luno brilis, sed nuboj impetantaj antaŭ ĝin tempe al tempe mergis ilin 
en mallumon. Antaŭe, Hari vidis la lumajn fenestrojn de la kabano de 
Hagrid. Tiam ili aŭdis foran krion. 

“Ĉu “stes vi, ŜUleti? “Astu, mi voles k'menci.” 

La koro de Hari leviĝis; se ili laboros kun Hagrid, tio ne estos tre 
malbona. Lia trankviliĝo evidente aperis en lia mieno, ĉar Ŝteleti diris, “Mi 
supozas, ke vi anticipas ĝojan tempon kun tiu ŝtipo? Nu, pensu alie, knabo — 
en la arbaron vi iros, kaj mi ege eraras, se vi eliros sendifekte.” 

Pro tio Nevil eligis ĝemeton, kaj Malfid ekhaltis paŝmeze. 

“La arbaro?” li eĥis kun tono malpli aplomba ol kutime. “Ni ne povas 
tien dumnokte — ekzistas ĉiaj aferoj tie — lupofantomoj, laŭ onidiro.” 

Nevil ekkroĉis la manikon de Hari kaj stertoris. 

“Tio estas via afero, ĉu ne?” diris Ŝteleti, kun voĉo kraketanta pro ĝojo. 
“Vi devis pensi pri tiuj lupfantomoj antaŭ ol vi rompis la regulojn, ĉu ne?” 

Hagrid marŝis kontraŭ ili el la mallumo, kun Faŭko ĉekalkane. Li portis 
sian grandan arbaleston, kaj plena sagujo pendis de lia ŝultro. 

“F”nfine,” li diris. “M” jam atend”s je duon”or”. Fartes, “Ari, “Ermiona?” 

“Mi ne estus tro amika kun ili, Hagrid,” diris Ŝteleti froste, “ili venis por 
puno, ne forgesu.” 

“Kaj pro ti” vi malfrues, ĉu ne?” diris Hagrid, kaj malridetis al Ŝteleti. 
“Prel”gante al ili, ĉu? Fari ti'n n'estes via rol”. Do, vi jam far's vi'n parton, 
mi “stros ekde nun.” 

“Mi revenos je la aŭroro,” diris Ŝteleti, “por kolekti la restaĵojn de ili,” li 
almetis malice, deturniĝis, kaj ekis kontraŭ la kastelo, kun lampo 
balanciĝanta for en la mallumo. 

Malfid nun turnis sin kontraŭ Hagrid. 

“Mi ne eniros tiun arbaron,” li diris, kaj Hari kontente rimarkis panikan 
tonon en lia voĉo. 

“V” iros se v” intences resti ĉe Porkalo,” diris Hagrid furioze. “Vi 
m”sag”s, kaj nun vi deves pagi.” 

“Sed ĉi tiu taŭgas por servistoj, ne decas, ke studentoj faru tion. Mi 
anticipis ke ni kopius versojn aŭ similan, se mia patro scius pri ĉi tio, li —” 

“—dirus al vi, ke ti'l states la aferoj ĉe Porkalo,” Hagrid graŭlis. “Kopi” 
versojn! Ki'l ti” “elpus jun ajn? Vi faros jon utilan, aŭ vi friros. Se vi 
s”pozes, ke vi” patro pr”ferus vi'n eksiĝon, do iru reen al “a kastelo kaj 
ekpaku. Iru!” 

Malfid ne moviĝis. Li rigardis kolerege al Hagrid, sed tiam subigis la 
okulojn. 


“Do ĝuste,” diris Hagrid, “nun “skultu atente, ĉar ti” estes danĝera, ki'n 
ni faros ĉ'nokte, kaj m” ne dezires, ke iu ajn agu riskeme. Sekvu min ĉi tie 
dume.” 

Li gvidis ilin ĝuste ĉe la rando de la arbaro. Levante sian lampon alte, li 
indikis laŭ longa, serpenta pado, kiu malaperis inter la densaj nigraj arboj. 
Dolĉa bloveto levis al ili la harojn dum ili rigardis en la arbaron. 

“R'gardu tie,” diris Hagrid, “Ĉu vi vides la brilan aferon sur la tero? 
Tiun arĝentaĵon? Ti” estes sango de unikorno. Tie estes unikorno grave 
vundita per io. Nun estes la du'n fojon en ĉi ti' semajno. Mi trov”s unu 
mortan je lasta merkredo. Ni klopodos trovi la kompatindan. Eble ni 
bezonos lib'rigi ĝin de ĝia mizero.” 

“Kaj se tio, kio vundis la unikorno, unue trovas nin...?” diris Malfid, ne 
povante kaŝi la timon en sia voĉo. 

“N” ekzistes io ajn en la arbaro, kiu domaĝos vin, se v” estes kun mi aŭ 
Faŭko,” diris Hagrid. “Kaj restu sur la pado. Bone, nun ni d”siĝos en du 
grupojn, kaj sekvos la padon laŭ malsamaj d'rektoj. Estes sango ĉie ajn, 
evidente ĝi ŝanc”liĝ”s ĉirkaŭe ekde “eraŭ vespere, almenaŭ.” 

“Mi deziras Faŭkon,” diris Malfid haste, rigardante liajn longajn 
dentojn. 

“Laŭ vi” plaĉo, sed m” avertes al vi, ke l” estes s'nkuraĝa,” diris Hagrid. 
“Do mi, “Ari, kaj “Ermiona iros laŭ iu direkto, kaj Drako, Nevil, kaj Faŭko 
iros kontraŭe. Nu, se iu ajn trovos la unikornon, tiu sendos supren verdajn 
fajrerojn, ĉu bone? Eltiru viajn vergojn, kaj ekzerzu vin kelkfoje — ĝuste — 
kaj se iu ajn trafos danĝeron, sendu supren ruĝajn fajrerojn, kaj ni venos al 
V1 — nu, estu atentaj — ni eku.” 

La arbaro estis nigra kaj silenta. Post mallonga distanco ili atingis 
forkon en la pado, kaj Hari, Hermiona, kaj Hagrid sekvis la maldekstran 
vojon, dum Malfid, Nevil, kaj Faŭko sekvis la dekstran. 

Ili paŝis silente, rigardante teren. Fojfoje lunradio venante tra la supera 
branĉaro trafis makulon de arĝente blua sango sur la falintaj folioj. 

Hari vidis, ke Hagrid aspektis tre ĉagrenite. 

“Ĉu eblas, ke lupfantomo mortigis la unikornojn?” Hari demandis. 

“Ne s'fiĉe rapidaj,” diris Hagrid. “Ne “stes facile kapti unikornon, ili 
“stes fortaj magiuloj. M' neniam kon's iun, kiu est's vundita ĝis nun.” 

Ili marŝis preter muskan arbostumpon. Hari povis aŭdi fluantan akvon; 
devis esti rivereto ie proksime. Estis ankoraŭ makuloj de unikorna sango tie 
kaj ĉi tie laŭ la torda pado. 

“Ĉu bone, “Ermiona?” Hagrid flustris. “Ne zorgu, ĝi ne pov's iri tre 
foren, se ĝi est's ti?l grave vundita, kaj tiam ni povos - EKU! M'LANTAŬ 
TIUN ARBON!” 


Hagrid ekkaptis Hari kaj Hermiona, kaj hisis ilin de sur la pado kaj 
malantaŭ altegan kverkon. Li eltiris sagon kaj sidigis ĝin en la arbaleston, 
levante tiun, preta por pafi. La tri el ili aŭskultis. Io rampis sur la sekaj folioj 
proksime: ĝi ŝajnis kiel mantelo tirata sur la tero. Hagrid streĉrigardis laŭ la 
malluma pado, sed post kelkaj sekundoj la sono mallaŭtiĝis. 

“Ki'l mi s'poz's,” li murmuris. “Tie estes io, ki” ne k”nvenes en arbaro.” 

“Lupfantomo?” Hari sugestis. 

“Ti” est”s nenia lupf'ntomo, kaj ĝi est”s nenia unikorno ankaŭ,” diris 
Hagrid grave. “Ĝuste, sekvu min, sed estu atentaj nun.” 

Ili paŝis pli malrapide, kun oreloj streĉitaj kontraŭ la plej febla sono. 
Subite en placo antaŭ ili, io certe moviĝis. 

“Kiu estes tie?” Hagrid vokis. “Elmontru vin — mi portes armilon!” 

Kaj en la placon venis — ĉu homo aŭ ĉevalo? Ĝis la talio estis homo, kun 
ruĝaj haroj kaj barbo, sed sub tio estis brila ĉevala korpo, kaŝtankolora kun 
longa ruĝeca vosto. Hari kaj Hermiona ekgapis. 

“Ho estes vi, Ruan,” diris Hagrid trankviligita. “Ki'l vi fartes?” 

Li paŝis antaŭen kaj premis la manon de la centaŭro. 

“Bonan vesperon al vi, Hagrid,” diris Ruan. Li havis basan doloran 
voĉon. “Ĉu vi estis pafonta min?” 

“Jen superflu” da s'ngardo, Ruan,” diris Hagrid, frapetante sian 
arbaleston. “Ia malbonaĵo ĉases en ĉi tiu arbaro. Flanke, jen “Ari Potter kaj 
“Ermiona Granĝer. Studentoj supre en la lernejo. Kaj jen Ruan, vi ambaŭ. 
L” estes centaŭro.” 

“Tion ni jam rimarkis,” diris Hermiona feble. 

“Bonan vesperon,” diris Ruan. “Studentoj, ĉu? Kaj ĉu vi lernas multon, 
tie supre en la lernejo?” 

“Aah —” 

“Iometon,” diris Hermiona timeme. 

“Iometon. Nu, estas sufiĉe bone.” Ruan ĝemis. Li ĵetis la kapon 
malantaŭen kaj rigardis la ĉielon. “Marso tre brilas ĉinokte.” 

“Jes,” diris Hagrid, rigardante supren ankaŭ. “Skultu, ni feliĉe traf”s vin, 
Ruan, ĉar estes unikorno vundita — ĉu vi vid's jon” 

Ruan ne respondis tuj. Li rigardis senpalpebrume supren, tiam ĝemis 
denove. 

“Ĉiam la senkulpaj estas la unuaj viktimoj,” li diris. “Kiel okazis ekde 
pasintaj epokoj, tiel okazas nun.” 

“Jes,” diris Hagrid, “tamen, ĉu vi vid”s Jon, Ruan, jon malk”timan” 

“Marso brilas ĉinokte,” Ruan ripetis, dum Hagrid rigardis lin 
senpacience. “Malkutime hele.” 

“Jes, sed mi vol”s d'mandi pri aferoj jom pli proksime,” diris Hagrid. 


„” 


“Do ĉu vi vid's nenin strangan?” 

Denove Ruan hezitis antaŭ ol respondi. Finfine li diris. “La arbaro kaŝas 
multajn sekretojn.” 

Pro movado en la arboj malantaŭ Ruan, Hagrid denove levis sian 
arbaleston, sed tio nur estis dua centaŭro, kun nigraj haroj kaj korpo, kaj pli 
sovaĝaspekta ol Ruan. 

“S”luton, Pereo,” diris Hagrid. “Ĉu bone?” 

“Bonan vesperon, Hagrid, mi esperas, ke vi bonfartas?” 

“S”fiĉe bone. Nu, m” ĵus d”'mand”s al Ruan, ĉu vi lastatempe vid's jon 
strangan ĉi tie? Estes unikorno vundita — ĉu vi scius jon pri ti”?” 

Pereo marŝis antaŭen por stari apud Ruan. Li rigardis ĉielen. 

“Marso tre brilas ĉinokte,” li diris simple. 

“Ni jam konstat”s ti'n,” diris Hagrid grumble. “Nu, se iu el vi ja vidos 
Jon, bonvolu sciigi min, bone? Do, ni ires.” 

Hari kaj Hermiona sekvis lin el la placo, rigardante malantaŭen al Ruan 
kaj Pereo, ĝis la arboj baris ilian vidon. 

“Neniam,” diris Hagrid agacite, “provu tiri ĝustan r”spondon el c”ntaŭro. 
Diablaj stelg”pantoj. Int'reses ilin neni” pli proksima ol “a luno.” 

“Ĉu ekzistas multe da tiuj en la arbaro?” demandis Hermiona. 

“Ho, s'fiĉe multe... tenes sin aparte plejofte, sed ili s'fiĉe bone 
eltroviĝas, kiam ajn mi dezires p'roli. Sciu, estes pr'fundaj, la c”ntaŭroj... ili 
kones aferojn...nur r”veles malmulton.” 

“Ĉu vi supozas, ke centaŭro estis tio, kion ni aŭdis antaŭe?” diris Hari. 

“Ĉu ti” son's laŭ vi kil “ufoj? Ne, se mi dirus op'nion, ni aŭdes ti'n, ki” 
buĉes la unikornojn— “neniam aŭd's s”milan ĝis nun.” 

Ili marŝis plue inter la densaj, nigraj arboj. Hari daŭre rigardis nervoze 
super sian ŝultron. Li havis aĉan senton, ke oni rigardis ilin. Ege plaĉis al li, 
ke ili havis kun si Hagrid kaj lian arbaleston. Ili ĵus pasis kurbon de la pado, 
kiam Hermiona ekprenis la brakon de Hagrid. 

“Hagrid! Rigardu! Ruĝaj fajreroj, la aliaj havas problemon!” 

“V” ambaŭ restu ĉi tie!” Hagrid kriis. “Restu sur la pado, mi r”venos por 
vi!” 

Ili aŭdis lin perforti vojon for tra la kreskaĵojn kaj staris rigardante unu 
la alian, tre timigitaj, ĝis ili povis nenion aŭdi krom la susurado de folioj 
ĉirkaŭ ili. 

“Vi ne supozas, ke ili estas vunditaj, ĉu” flustris Hermiona. 

“Ne ĝenas al mi, se Malfid estas, sed se io okazis al Nevil...ni kulpas 
fakte, ke li estas ĉi tie.” 

La minutoj pasis malrapide. Iliaj oreloj ŝajne estis pli akraj ol kutime. 
Tiuj de Hari ŝajne perceptis ĉiun ĝemon de la vento, ĉiun klakantan 


branĉeton. Kio okazas? Kie estas la aliaj? 

Finfine, granda bruo de tretego anoncis la revenon de Hagrid. Malfid, 
Nevil, kaj Faŭko estis kun li. La kolero de Hagrid fumis. Efektive, Malfid 
estis ŝtelirante malantaŭ Nevil, kaj ekkaptis lin por ŝerco. Nevil panikis kaj 
sendis alte la fajrerojn. 

“Ni b'zonus grandan bonsorton por kapti jon nun, post la bruego, kiun 
v” ambaŭ far's. Bone, ni ŝanĝes la grupojn — Nevil, vi restos kun mi kaj 
“Ermiona, “Ari v” iros kun Faŭko kaj tiu idjoto. Pardonu,” Hagrid almetis 
flustre al Hari, “sed li malpli f'cile timigos vin, kaj ni b'zones finigi l' 
aferon.” 

Do Hari ekis kontraŭ la koro de la arbaro kun Malfid kaj Faŭko. Ili 
marŝis dum preskaŭ duona horo, pli kaj pli profunde en la arbaron, ĝis la 
pado fariĝis preskaŭ nesekvebla pro tio, ke la arboj estis tiel densaj. Sajnis 
al Hari, ke la sango fariĝis pli multa. Ŝprucaĵoj estis sur la radikoj de arbo, 
kvazaŭ la kompatinda estulo estis draŝinta sin pro doloro proksime. Hari 
ekvidis placon antaŭe, tra la tordaj branĉoj de antikva kverko. 

“Rigardu —“ li murmuris, levante sian brakon por haltigi Malfid. 

Io helblanka glimbrilis sur la tero. Ili rampis antaŭen. 

Vere estis la unikorno, kaj ĝi estis morta. Hari neniam vidis ion tiel bela 
kaj malĝoja. La longaj sveltaj kruroj etendis je strangaj anguloj kie ĝi estis 
falinta, kaj la kolhararo sterniĝis perloblanke sur la malhelaj folioj. 

Hari estis farinta paŝon kontraŭ ĝi, kiam sono de rampado plenhaltigis 
lin. Arbusto ĉe la rando de la placo tremetis...tiam el la ombroj figuro en 
kapuĉa mantelo rampis trans la teron kiel ŝtelĉasanta besto. Hari, Malfid, 
kaj Faŭko staris kvazaŭ ŝtonigitaj. La vualata figuro atingis la unikornon, 
mallevis sian kapon sur la vundo ĉe la flanko de la animalo, kaj komencis 
trinki la sangon. 

“AAAAAINII!” 

Malfid elĵetis teruran ŝrikon kaj fuĝis — kiel ankaŭ Faŭko. La enkapuĉa 
kapo leviĝis kaj rigardis rekte al Hari — gutis unikorna sango de lia 
mentono. La figuro stariĝis kaj venis rapide kontraŭ Hari — kiu ne povis 
moviĝi pro timo. 

Tiam doloro kiel li neniam sentis antaŭe traboris lian kapon; estis 
kvazaŭ lia cikatro brulis. Duonblinda, li ŝanceliĝis malantaŭen. Li aŭdis 
galopantajn hufojn malantaŭ si, kaj io saltis glise super Hari, sturmante la 
figuron. 

La doloro tiel ardis, ke li falis sur la genuojn. Ĝi daŭris unu aŭ du 
minutojn antaŭ ol forpasi. Kiam li rigardis supren, la figuro estis for. 
Centaŭro staris super li, ne Ruan aŭ Pereo; tiu aspektis pli june; li havis 
helblondajn kapharojn kaj kremkoloran korpon. 


“Ĉu vi estas en ordo?” diris la centaŭro, levante Hari surpieden. 

“Jes — dankon -— kio estis tio?” 

La centaŭro ne respondis. Li havis mirfrapante bluajn okulojn, kiel palaj 
safiroj. Li rigardis zorgeme al Hari, liaj okuloj paŭzante ĉe la cikatro, kiu 
reliefiĝis ruĝe sur la frunto de Hari. 

“Vi estas la knabo Potter,” li diris. “Vi plej bone reiru al Hagrid. La 
arbaro ne estas sekura loko nuntempe — precipe por vi. Ĉu vi povas rajdi? 
Estos pli rapide tiel.” 

“Mi nomiĝas Florenco,” li almetis, dum li subiĝis surgenue, tiel ke Hari 
povis grimpi sur lian dorson. 

Subite aŭdiĝis la bruo de aliaj galopantaj hufoj de la kontraŭa flanko de 
la placo. Ruan kaj Pereo eksplodis tra la arboj, liaj flankoj anhelantaj kaj 
ŝvitaj. 

“Florenco!” Pereo tondris. “Kion vi faras? Vi havas homon sur vian 
dorson! Ĉu vi ne hontas? Ĉu vi fariĝis ordinara mulo?” 

“Ĉu vi ne rekonas, kiu li estas?” diris Florenco. “Tiu estas la knabo 
Potter. Ju pli rapide li eliros el la arbaro, des pli bone.” 

“Kion vi diradis al li?” knaris Pereo. “Ne forgesu, Florenco, ke ni estas 
Ĵurintaj, ke ni neniam kontraŭos la ĉielojn. Ĉu ni ne legis la estonton per la 
movadoj de la planedoj?” 

Ruan piedumis la teron nervoze. “Certe Florenco supozis, ke li agis plej 
ĝuste,” li diris per sia malgaja voĉo. 

Pereo kalcitris pro kolero. 

“Plej ĝuste! Kion tio signifas al ni? Al centaŭroj koncernas nur tio, kio 
estas aŭgurita! Ne estas nia afero la ĉirkaŭkurado kiel azenoj post vagaj 
homoj en nia arbaro!” 

Florenco subite baŭmis furioze, tiel ke Hari devis alkroĉiĝi al liaj ŝultroj 
por teni sian sidon. 

“Ĉu vi ne vidas tiun unikornon?” Florenco kriegis al Pereo. “Ĉu vi ne 
komprenas kial ĝi estis murdita? Aŭ ĉu la planedoj ne malkaŝis al vi tiun 
sekreton? Mi metas min kontraŭ tiu, kiu kaŝkaŭras en ĉi tiu arbaro, Pereo, 
Jes, starante kun homoj, se tio necesas.” 

Kaj Florenco giris for; kun Hari kroĉante kiel li povis, ili plonĝis for 
inter la arbojn, lasante Ruan kaj Pereon malantaŭe. 

Hari havis nenian ideon pri tio, kio okazis. 

“Kial Pereo tiom koleras?” li demandis. “Krome, kio estis tiu estulo de 
kiu vi savis min?” 

Florenco malakcelis ĝis paŝado, avertis al Hari, ke li tenu sian kapon 
sube pro la pendantaj branĉoj, sed ne respondis al la demando de Hari. Ili 
elpalpis vojon inter la arboj silente tiel longe, ke Hari supozis, ke Florenco 


ne deziras paroli kun li plu. Ili trapasadis aparte densan grupon de arboj, 
tamen, kiam Florenco ekhaltis. 

“Hari Potter, ĉu vi scias la utilon de unikorna sango?” 

“Ne, diris Hari, mirfrapita per la stranga demando. “Ni estas uzinta nur 
la kornon kaj la vostajn harojn en la klaso de Pocioj.” 

“Tial, ke estas monstra ago, la murdo de unikorno,” diris Florenco. “Nur 
tiu, kiu havas neniom por perdi kaj ĉiom por gajni, farus tian krimon. La 
sango de unikorno tenas onin en la vivo, eĉ se oni staras je centimetro for de 
la morto, sed je terura prezo. Oni estus mortiginta ion puran kaj 
sendefendan por savi sin, kaj oni havus nur duon-vivon, malbenitan vivon, 
ekde la momento kiam la sango tuŝas la lipojn.” 

Hari rigardis la kapan malantaŭon de Florenco, kiu en la lunlumo 
aspektis kvazaŭ makulite de arĝento. 

“Sed kiu estus tiel senespera?” li demandis sin laŭte. “Se oni estus 
malbenita por ĉiam, la morto estus preferinda, ĉu ne?” 

“Ĝuste,” Florenco akordis, “krom se oni bezonas resti viva nur ĝis li 
povas trinki alian aferon — ion kio redonos lian plenan forton kaj potencon — 
ion kio faros, ke li neniam mortos. S-ro Potter, ĉu vi scias kio estas kaŝata 
en la lernejo je ĉi tiu momento?” 

“La Ŝtono de la Saĝuloj! Kompreneble — la Eliksiro de la Vivo! Sed mi 
ne komprenas kiu —” 

“Ĉu vi povas pensi pri neniu, kiu estas atendinta multajn jarojn por 
reveni al estreco, kiu estas kroĉinta al la vivo, atendante sian ŝancon?” 

Estis al Hari kvazaŭ fera pugno ekkrampus ĉirkaŭ lian koron. Inter la 
susuroj de la arboj, li kvazaŭe aŭdis denove tion, kion Hagrid diris al li je la 
nokto kiam ili konatiĝis kun si: “Kelkaj diras, ke li mortis. Miaopinie, 
fiŝosterko. Ne scias, ĉu li havis en si sufiĉan homan por morti.” 

“Ĉu vi volas diri,” Hari grakis, “tiu estis Vol—” 

“Hari! Hari, ĉu vi bonstatas?” 

Hermiona kuris kontraŭ ilin laŭ la pado, Hagrid anhelis poste. 

“Mi fartas bone,” diris Hari, apenaŭ komprenante kion li diris. “La 
unikorno estas morta, Hagrid, ĝi estas en la placo tie.” 

“Nun estas la tempo kiam mi foriras,” Florenco murmuris dum Hagrid 
hastis for por ekzameni la unikornon. “Vi estas nun sekura.” 

Hari glitis de lia dorso. 

“Bonŝancon, Hari Potter,” diris Florenco. “La planedoj estas malĝuste 
legitaj ĝis nun, eĉ de centaŭroj. Mi esperas, ke nun estas tia tempo.” 

Li giris kaj galopetis reen en la profundaĵojn de la arbaro, lasante Hari 
tremanta malantaŭe. 

Ron estis ekdorminta en la malluma komuna ĉambro dum li atendis ilian 


revenon. Li kriis ion pri kvidiĉaj faŭloj kiam Hari forte vekis lin. Post nur 
sekundoj, tamen, liaj okuloj plene malfermiĝis dum Hari rakontis al li kaj 
Hermiona tion, kio okazis en la arbaro. 

Hari ne povis sidi. Li paŝis tien kaj reen antaŭ la fajro. Li ankoraŭ 
tremis. 

“Snejp deziras la Ŝtonon por Voldemorto... kaj Voldemorto atendas en 
la arbaro... kiel longe ni supozis, ke Snejp nur celis riĉigi sin...” 

“Ĉesu diri la nomon!” diris Ron per terurita flustro, kvazaŭ li pensus, ke 
Voldemorto povus aŭdi ilin. 

Hari ne atentis lin. 

“Florenco savis min, sed li ne devis fari tion... Pereo koleriĝis... Li diris 
ke oni ne kontraŭu tion, kion la planedoj antaŭdiras... ili evidente indikas, 
ke Voldemorto revenos... Pereo kredas, ke Florenco devis lasi Voldemorton 
murdi min... mi supozas, ke tio ankaŭ estas skribita en la steloj.” 

“Ĉu vi ĉesos diri tiun nomon!” Ron siblis. 

“Do mi havas por atendi nur tion, ke Snejp ŝtelos la Ŝtonon,” Hari 
pludiris febre, “tiam Voldemorto povos veni kaj ekstermi min... Nu, mi 
supozas, ke Pereo ĝojos pri tio.” 

Hermiona aspektis tre timigite, sed ŝi havis trankviligan konsilon. 

“Hari, ĉiuj diras ke Zomburdo estas la sola, kiun Vi-Scias-Kiu iam ajn 
timis. Dum Zomburdo estas proksima, Vi-Scias-Kiu ne tuŝos vin. Tamen, 
kiu konstatas, ke la centaŭroj ĉiam pravas? Tio aspektas al mi kiel divenado, 
kaj profesorino MakGongal diras, ke tio estas tre malpreciza fako de 
magio.” 

La ĉielo estis hela antaŭ ol ili ĉesis paroli. Ili enlitiĝis tute lacegaj, kun 
raŭkaj gorĝoj. Sed la surprizoj de la nokto ne finiĝis. 

Kiam Hari detiris siajn littukojn, li trovis sian nevidebligan mantelon 
faldita nete sub ili. Noto estis alpinglita al ĝi: 

En okazo de bezono. 


Ĉapitro dek ses 
Tra La Klapopordo 


Hari estis neniam dum venontaj jaroj tute memoronta, kiel li sukcesis 
travivi siajn ekzamenojn, atendante daŭre ke je ajna momento Voldemorto 
eksplodos tra la pordo. Tamen la tagoj pasis rampe, kaj sendube Lanuga 
restis viva kaj sana malantaŭ la ŝlosita pordo. 

Ŝvitige varmegis, precipe en la granda klasĉambro, kie ili faris siajn 
skribitajn ekzamenojn. Por la ekzamenoj oni donis al ili specialajn novajn 
plumojn, kiuj estis kontrolataj per kontraŭfripona sorĉo. 

Ili havis ankaŭ praktikajn ekzamenojn. Profesoro Flirtmeĉo vokis ilin 
unuope en sian klasĉambron por konstati, ĉu ili povas fari tiel, ke ananaso 
klakdancu trans tablebeno. Profesorino MakGongal taskis al ili ŝanĝi muson 
en snuftabakan skatolon — oni gajnis poentojn laŭ la beleco de la skatolo, 
kaj perdis poentojn se ĝi ankoraŭ havis vangharojn. Snejp ĉiun nervozigis, 
kvazaŭ spirante sur iliajn nukojn dum ili provis memori kiel prepari 
forgesigan pocion. 

Hari faris tiel bone, kiel li povis, provante ignori la pikantajn dolorojn 
en sia frunto, kiuj ĝenadis lin ekde lia nokto en la arbaro. Nevil supozis, ke 
Hari suferis de nervozeco pro la ekzamenoj, kiam li ne povis dormi, sed 
fakte Hari daŭre vekiĝis pro sia malnova koŝmaro, tamen nuntempe estis pli 
malbone ol iam ajn, tiel ke ĝi enhavis figuron en kapuĉa mantelo kiu 
prisalivumis sangon. 

Eble pro tio, ke ili ne vidis tion, kion Hari vidis en la arbaro, aŭ pro tio, 
ke ili ne havis cikatrojn brulantajn sur la fruntoj, Ron kaj Hermiona evidente 
ne tiom zorgis pri la Ŝtono kiel Hari. Kompreneble, la ideo de Voldemorto 
timigis ilin, sed li ne vizitadis ilin en sonĝoj, kaj ili estis tiom okupataj pri 
studado, ke ili ne havis sufiĉe da tempo por ĉagreniĝi pri tio, kion Snejp aŭ 
ajna alia komplotis. 

Ilia plej lasta ekzameno estis tiu de la Historio de Magio. Post unu horo 
da respondado al demandoj pri originalaj maljunaj sorĉistoj, kiuj inventis 
memkirlajn kaldronojn, ili estos liberaj, liberaj dum tuta ĝoja semajno ĝis 
kiam ili scios siajn ekzamenajn notojn. Kiam la fantomo de prof. Binz 
ordonis, ke ili metu la plumojn malsupren kaj volvu siajn pergamenojn, Hari 
ne povis rezisti, ke li hurau kun la aliaj. 


“Tio estis ege pli facila, ol mi anticipis,” diris Hermiona dum ili kuniĝis 
kun la homamasoj disiĝantaj sur la sunaj gazonoj. “Mi ne bezonis lerni pri 
la “Lupfantoma Kodo de Konduto de 1637, aŭ pri la ribelo de Elfrik la 
Avida.” 

Hermiona ĉiam ŝatis pridiskuti la ekzamenojn poste, sed laŭ Ron, tio 
malsanigis lin, do ili vagis malsupren al la lago kaj sin faligis sub arbo. La 
ĝemeloj Tordeli kaj Lij Ĝordan tikladis la tentaklojn de grandega loligo, kiu 
ripozis en la varma, malprofunda akvo. 

“Neniom da studado,” Ron elspiris feliĉe, streĉante sin sur la herbo. “Vi 
povus aspekti pli gaje, Hari, ni havas semajnon antaŭ ol ni ekscios, kiom ni 
malsukcesis, oni ankoraŭ ne bezonas ĉagreni.” 

Hari frotadis sian frunton. 

“Mi volas scii kion tio signifas!” li eksplodis kolere. “Mia cikatro 
doloradas — tio okazis antaŭ nun, sed neniam tiel ripete.” 

“ru al sinjorino Pomfrej,” Hermiona sugestis. 

“Mi ne malsanas,” diris Hari. “Mi kredas, ke estas averto... tio signifas, 
ke danĝero proksimiĝas...” 

Ron ne kapablis ekscitiĝi, estis tro varme. 

“Hari, trankviliĝu, Hermiona pravas, la Ŝtono estas sekura dum 
Zomburdo estas proksima. Krome, ni neniam ekhavis pruvon, ke Snejp 
malkovris rimedon por preterpasi Lanugan. Li preskaŭ postlasis sian kruron 
unufoje, li ne haste provos tion denove. Kaj Nevil ludos kvidiĉon por 
Anglio antaŭ ol Hagrid malservos Zomburdon.” 

Hari kapjesis, sed li ne povis eskapi la senton, kvazaŭ kaŝkaŭrus io, kion 
li forgesis fari, io tre signifa. Kiam li provis esprimi tion, Hermiona diris, 
“Tio estas nur la ekzamenoj. Mi vekiĝis dum la pasinta nokto, kaj mi 
traserĉis la duonon de miaj notoj pri Transformado antaŭ ol mi memoris, ke 
ni jam finis tiun.” 

Tamen, Hari estis tute certa, ke la ĝena sento ne devenis de la laboro. Li 
rigardis strigon flirti kontraŭ la lernejo trans la helblua ĉielo kun noto 
krampita en sia beko. Hagrid estis la sola, kiu iam ajn sendis al li leterojn. 
Hagrid neniam perfidus Zomburdon. Hagrid neniam dirus al iu ajn kiel 
preterpasi Lanugan... neniam... tamen — 

Subite Hari saltis surpieden. 

“Kien vi iras?” diris Ron dormeme. 

“Mi ĵus ekpensis pri io,” diris Hari. Li estis pala. “Ni devas nepre iri al 
Hagrid. Tuj.” 

“Kial?” anhelis Hermiona, hastante por resti kune. 

“Ĉu tio ne aspektas al vi iom strange,” diris Hari, kurante supren laŭ 
herba deklivo, “ke tio, kion Hagrid deziras pli ol ion ajn, estas drako, kaj 


nekonato aperas kiu hazarde havas drakan ovon en la poŝo? Kiom da homoj 
ĉirkaŭvagas kun drakaj ovoj, spite ke tio kontraŭas la sorĉistajn leĝojn? 
Bonŝance estis, ke tia homo trafis Hagrid, ĉu ne? Kial mi ne antaŭe 
komprenis tion?” 

“Pri kio vi paroladas?” diris Ron, sed Hari, jam kuranta trans la gazonoj 
kontraŭ la arbaro, ne respondis. 

Hagrid sidis en seĝo ekster sia kabano; liaj krurumoj kaj manikoj estis 
volvitaj, kaj li elŝeligis pizojn en pelvon. 

“S”luton,” li diris ridetante. “Jam fin's la ekz”menojn? Ĉu 'aves tempon 
por trinki jon?” 

“Jes, dankon,” diris Ron, sed Hari interrompis lin. 

“Ne, ni hastas. Hagrid, mi bezonas demandi vin pri io. Ĉu vi memoras la 
vesperon, kiam vi vetgajnis Norberton? Kiel aspektis la nekonato, kun kiu 
vi ludis kartojn?” 

“Ne scies,” Hagrid diris senzorge, “li ne vol”s d”meti si'n mantelon.” 

Li vidis, ke la tri el ili aspektis ŝokite, kaj li levis siajn brovojn. 

“Tio ne estes malord”nare, oni trafes multe da strangaj gentoj en la 
Porkokap” — ti” estes la f'verno tie en la v”laĝo. “ Pov”s esti k”mercisto de 
drakoj, ĉu ne? Mi neniam vid's li'n vizaĝon, li ten”s sian kapuĉon surkape.” 

Hari malleviĝis apud la pelvon de pizoj. 

“Pri kio vi parolis kun li, Hagrid? Ĉu vi menciis ion ajn pri Porkalo?” 

“La tem” eble levig”s,” diris Hagrid, grimacante dum li provis memori. 
“Jes... lij d'mand”s ki'l mi ofices, kaj mi dir's, ke mi ”stes ĉasgardisto ĉi 
tie... Li demand”s jom pri la specoj da bestoj, ki”jn mi prizorges..., kaj mi 
dir”s tion al li... kaj mi dir's, ke tio, kion mi ĉiam dezireg's, est's drako... 
kaj poste... m” ne poves bone m”mori, ĉar li aĉ”tad”'s por mi tiom da 
trinkaĵoj... nu tiam... jes, tiam li dir's, ke li “aves drakan ovon, kaj li povus 
riski ĝin en kartludo, se plaĉus al mi... sed li deves sci” certe, ke mi poves 
regi ĝin; li ne dezires, ke ĝi iru al netaŭga “ejmo... do mi dir's al li, ke 
kompare al Lanuga, drako estus facila ŝarĝo...” 

“Kaj li — ĉu li interesiĝis pri Lanuga?” Hari demandis, provante teni la 
voĉon trankvile. 

“Nu — kompr'neble — kiom da trikapaj “undoj oni trafes, eĉ ĉirkaŭ 
Porkalo? Do mi dir's al li, ke Lanuga estes kiel katido, s” oni scies, kiel 
trankviligi lin, simple ludi jom da muzik” por li, kaj li tuj ndormiĝos —” 

Hagrid aspektis subite hororante. 

“M' ne dev's dir” tion al vi!” li ekdiris. “Forges” kion mi dir's! ”Oj — 
kien v” iras?” 

Hari, Ron, kaj Hermiona entute ne parolis antaŭ ol ili ekhaltis en la 
vestiblo, kiu aspektis frostece kaj malgaje, kompare kun la bieno. 


“Ni devas iri al Zomburdo,” diris Hari. “Hagrid diris al tiu nekonato, 
kiel preterpasi Lanugan, kaj estis aŭ Snejp aŭ Voldemorto sub tiu kapuĉo— 
estis evidente facile, post kiam li ebriigis Hagrid. Mi nur esperas, ke 
Zomburdo kredas al ni. Florenco povos apogi nin, se Pereo ne malebligos 
tion. Kie estas la oficejo de Zomburdo?” 

Ili rigardis ĉirkaŭe, kvazaŭ ili esperis vidi afiŝon montrante al ili la 
direkton. Oni neniam diris al ili kie Zomburdo loĝas, kaj ili sciis pri neniu, 
kiu estis iam sendita al li. 

“Ni nur devos —” Hari komencis, sed alia voĉo subite sonis tra la 
koridoro. 

“Kion vi triope faras en la kastelo?” 

Estis prof. MakGongal, portante grandan amason da libroj. 

“Ni deziras paroli kun profesoro Zomburdo,” diris Hermiona, tre 
kuraĝe, laŭ la opinioj de Hari kaj Ron. 

“Paroli kun profesoro Zomburdo?” prof. MakGongal ripetis, kvazaŭ tio 
estus suspektinda celo. “Kial?” 

Hari glutis nervoze — nun kio? 

“Estas kvazaŭa sekreto,” li diris, sed li tuj bedaŭris tion, ĉar la nazaloj 
de prof. MakGongal tikis. 

“Profesoro Zomburdo foriris antaŭ dek minutoj,” ŝi diris frostece. “Li 
ricevis urĝan strigomesaĝon de la Ministerio de Magio kaj flugis 
senprokraste al Londono.” 

“Li estas for?” diris Hari freneze. “Nun?” 

“Profesoro Zomburdo estas tre eminenta sorĉisto, Potter, multaj aferoj 
postulas lian atenton —” 

“Sed ĉi tio gravas.” 

“Ĉu vi havas por diri ion pli gravan ol tio de la Ministerio de Magio, 
Potter?” 

“Aŭskultu,” diris Hari, forlasante ĉiun singardon, “Profesorino — temas 
pri la Ŝtono de la Saĝuloj—” 

Kion ajn prof. MakGongal estis anticipinta, ne estis tio. La libroj, kiujn 
ŝi portis, rulfalis el ŝiaj brakoj, sed ŝi ne kolektis ilin. 

“Kiel vi eksciis pri tio — ?” ŝi balbutis. 

“Profesorino, mi kredas — mi scias — ke Sn — ke iu provos ŝteli la 
Ŝtonon. Mi bezonas paroli kun profesoro Zomburdo.” 

Ŝi rigardis lin samtempe ŝokite kaj suspekteme. 

“Profesoro Zomburdo revenos morgaŭ,” ŝi diris fine. “Mi ne scias, kiel 
vi eltrovis ion pri la Ŝtono, sed estu trankvilaj, ne eblas, ke iu ajn ŝtelos ĝin, 
ĝi estas tiel forte gardata.” 

“Sed profesorino —” 


“Potter, mi sufiĉe komprenas pri kio mi parolas,” ŝi respondis abrupte. 
Ŝi kliniĝis kaj kolektis la falintajn librojn. “Mi sugestas, ke ĉiu el vi iru 
denove eksteren kaj ĝuu la sunbrilon.” 

Sed ili ne faris tion. 

“Ĝi okazos ĉinokte,” diris Hari, post kiam li konstatis, ke prof. 
MakGongal estis ekster aŭdatingo. “Snejp iros tra la klapopordo ĉinokte. Li 
jam eltrovis ĉion, kion li bezonas, kaj nun li sukcesis logi Zomburdon for. 
Li sendis tiun noton, mi vetus ke la Ministerio de Magio ricevos veran 
ŝokon kiam Zomburdo aperos.” 

“Sed kion ni povos —” 

Hermiona anhelis. Hari kaj Ron giris returnen. 

Snejp staris tie. 

“Bonan tagon,” li diris glate. 

Ili gapis al li. 

“Vi ne devas esti endome dum tia bela tago kia hodiaŭ,” li diris kun 
stranga, torda rideto. 

“Ni estis —” Hari komencis sen iu ajn ideo, kion li intencis diri. 

“Vi devas esti pli atentaj,” diris Snejp. “Se vi ariĝos tiel, oni suspektos, 
ke vi komplotas. Kaj Oragrifo ne havas per kio perdi plu da poentoj, ĉu?” 

Hari ruĝiĝis. Ili turnis por iri eksteren, sed Snejp vokis ilin reen. 

“Estu avertata, Potter — se vi denove vagos dumnokte, mi mem 
garantias, ke vi eksiĝos. Bonan tagon al vi.” 

Li paŝis for kontraŭ la instruista salono. 

Ekstere ĉe la ŝtona ŝtuparo, Hari turnis sin al la aliaj. 

“Ĝuste, Jen tio, kion ni bezonas fari,” li flustris urĝe. “Unu el ni devas 
observi Snejp — atendi ekster la instruista salono kaj sekvi lin se li foriros. 
Hermiona, vi devas fari tion.” 

“Kial mi?” 

“Estas evidente,” diris Ron. “Vi povas preteksti, ke vi atendas 
profesoron Flirtmeĉo, ĉu klare?” Li almetis falsete, “Ho, profesoro 
Flirtmeĉo, mi timas, ke mi erare respondis al demando numero 14b...” 

“Ho, silentu,” diris Hermiona, sed ŝi konsentis iri kaj gvati Snejp. 

“Kaj ni plej bone restos ekster la koridoro sur la tria etaĝo,” Hari diris al 
Ron. “Ni iru.” 

Sed tiu parto de la plano malsukcesis. Ĝuste kiam ili atingis la pordon, 
kiu apartigis Lanugan de la lernejo, prof. MakGongal aperis denove, kaj ĉi 
tiun fojon ŝi koleriĝis. 

“Evidente vi kredas, ke vi pli bone baros la vojon ol aro da sorĉoj!” ŝi 
tondris. “Estas sufiĉe da tiu galimatio! Se mi aŭdos, ke vi denove venis ie 
ajn proksime al ĉi tie, mi prenos pluajn kvindek poentojn de Oragrifo! Jes, 


Tordeli, de mia propra Domo!” 

Hari kaj Ron iris reen al la komuna ĉambro. Hari estis ĵus diranta, 
“Almenaŭ Hermiona spuras Snejp,” kiam la portreto de la Dika Damo 
svinge malfermiĝis kaj Hermiona alvenis. 

“Mi bedaŭras tion, Hari!” ŝi ploris. “Snejp eliris kaj demandis al mi kion 
mi faras, do mi diris ke mi atendas Flirtmeĉon, kaj Snejp iris venigi lin, kaj 
mi ĵus nun eskapis de tiu, mi ne scias kien Snejp iris.” 

“Do tio decidas la aferon, ĉu ne?” Hari diris. 

La aliaj rigardis al li. Li estis pala, kaj liaj okuloj brilis. 

“Mi eliros ĉinokte, kaj mi provos kapti la Ŝtonon antaŭ ol li.” 

“Vi frenezas!” diris Ron. 

“Vi ne povas!” diris Hermiona. “Post tio, kion MakGongal kaj Snejp 
diris?” Vi estos eksigita!” 

“DO KIO?” Hari kriis. “Ĉu vi ne komprenas? Se Snejp ekhavos la 
Ŝtonon, Voldemorto revenos! Ĉu vi ne aŭdis, kiel statis la aferoj, kiam li 
provadis ekestri? Ne ekzistos ajna Porkalo el kiu eksiĝi! Li frakasos ĝin, aŭ 
ŝanĝos ĝin al lernejo por la Mavaj Lertoj! La perdo de poentoj ne plu 
gravas, ĉu vi ne komprenas? Ĉu vi supozas, ke li lasos vin kaj viajn 
familiojn en paco, pro tio, ke Oragrifo gajnas la Dompokalon? Se mi 
kaptiĝos antaŭ ol atingi la Ŝtonon, nu, mi devos iri reen al la familio Dursli 
kaj atendi ĝis Voldemorto min trovos tie, tio estos nur morti iom pli malfrue 
ol alie, ĉar mi neniam aliĝos al la Mava Povo! Mi iros tra tiu klapopordo 
ĉinokte, kaj nenio, kion vi diros, haltigos min! Voldemorto murdis miajn 
gepatrojn, ĉu vi memoras tion?” 

Li rigardegis al ili. 

“Vi pravas, Hari,” diris Hermiona per eta voĉo. 

“Mi uzos la nevidebligan mantelon,” diris Hari. “Feliĉe mi ekhavis ĝin 
ree.” 

“Sed ĉu ĝi kovros la tri el ni” diris Ron. 

“La — tri el ni?” 

“Ho, ne ŝercu, ĉu vi supozis, ke ni lasus vin iri sola?” 

“Kompreneble ne,” diris Hermiona vigle. “Kiel vi intencas atingi la 
Ŝtonon sen nia helpo? Mi devas iri kaj trafoliumi miajn librojn, mi povas 
trovi ion utilan...” 

“Sed se ni estos eltrovataj, vi ambaŭ eksiĝos, ankaŭ.” 

“Ne tiel, se mi povos alie,” diris Hermiona grave. “Flirtmeĉo konfidis al 
mi, ke mi gajnis cent dek du procentojn en lia ekzameno. Oni ne elĵetos min 
post tio.” 

Post la vespermanĝo la tri amikoj nervoze sidis aparte en la komuna 
ĉambro. Neniu ĝenis ilin; neniu el la oragrifaj ankoraŭ havis ion ajn por diri 


al Hari, fakte. Tiu estis la unua vespero, kiam tio ne maltrankviligis je Hari. 
Hermiona foliumis sian tutan notaron, esperante trafi iun el la sorĉoj, kiujn 
ili celos nuligi. Hari kaj Ron ne parolis multe. Ambaŭ pripensis tion, kion ili 
estis farontaj. 

Iom post iom la ĉambro malpleniĝis dum la homoj vagis al la litoj. 

“Ĝustan tempon por alporti la mantelon,” Ron murmuris, dum Lij 
Ĝordan finfine foriris, streĉante sin kaj oscedante. Hari kuris supren al la 
malluma dormejo. Li prenis la mantelon el sia kofro, kaj tiam liaj okuloj 
trafis la fluton, kiun Hagrid donis al li pro Kristnasko. Li enpoŝigis ĝin por 
uzo je Lanuga — li ne sentis sin kantema. 

Li kuris reen al la komuna ĉambro. 

“Ni devas surmeti la mantelon ĉi tie, kaj certigi ke ĝi tute kovros la tri el 
ni — se Ŝteleti ekvidos solan vagantan piedon —” 

“Kion vi faras?” demandis voĉo de la angulo de la ĉambro. Nevil aperis 
de malantaŭ fotelo, firme tenante la bufon Trevor, kiu ŝajne estis strebinta 
denove al libero. 

“Nenion, Nevil, nenion,” diris Hari, haste kaŝante la mantelon malantaŭ 
sian dorson. 

Nevil rigardis iliajn kulpaspektajn vizaĝojn. 

“Vi iras denove eksteren,” li diris. 

“Ne, ne, ne,” diris Hermiona. “Ne, tio. Kial vi ne enlitiĝu, Nevil?” 

Hari rigardis la grandan pendolhorloĝon apud la pordo. Ili devis ne perdi 
pli da tempo, fakte eblis, ke Snejp jam lulkantas al Lanuga. 

“Vi devas ne eliri,” diris Nevil, “oni kaptos vin denove. Oragrifo 
embarasiĝos eĉ pli.” 

“Vi ne komprenas,” diris Hari, “tio ĉi ege gravas.” 

Sed Nevil evidente firmigis sin por fari ion senesperan. 

“Mi ne lasos vin fari tion,” li diris, rapide metante sin antaŭ la portreta 
truo. “Mi — mi luktos kun vi!” 

“Nevil,” Ron eksplodis, “foriru de la truo kaj ne estu stultulo —” 

“Ne nomu min stultulo!” diris Nevil. “Mi ne kredas, ke vi devas 
rompadi pluajn regulojn! Kaj vi mem kuraĝigis min alfronti homojn!” 

“Klare, sed ne al ni,” diris Ron konsternite. “Nevil, vi tute ne scias, kion 
vi faras.” 

Li faris paŝon antaŭen kaj Nevil faligis Trevor la bufon, kiu saltis 
eksterviden. 

“Do, venu kaj provu bati min!” diris Nevil, levante siajn pugnojn. “Mi 
estas preta!” 

Hari turniĝis al Hermiona. 

“Faru ion,” li urĝis. 


Hermiona paŝis antaŭen. 

“Nevil,” ŝi diris, “Mi ege, ege bedaŭras ĉi tion.” 

Ŝi levis sian vergon. 

“Petrifikus Totalus!” ŝi kriis, direktante la vergon al Nevil. 

La brakoj de Nevil plaŭdis al liaj flankoj. Liaj kruroj kuntiriĝis. Lia tuta 
korpo rigidiĝis, li ŝanceliĝis kelkfoje, kaj tiam falis sur sian vizaĝon, rekta 
kiel breto. 

Hermiona haste rulis lin vizaĝsupren. La makzeloj de Nevil krampiĝis 
kune, tiel ke li ne povis paroli. Nur liaj okuloj moviĝis, rigardante al ili kun 
hororo. 

“Kion vi faris al li?” Hari flustris. 

“Tio estas la plena Korpo-Krampo,” diris Hermiona mizere. “Ho, Nevil, 
mi vere bedaŭras tion.” 

“Ni bezonis fari tion, Nevil, nun ni ne havas la tempon por klarigi,” diris 
Hari. 

“Vi komprenos la tuton poste, Nevil,” diris Ron dum ili transpaŝis lin 
kaj almetis la nevidebligan mantelon. 

Sed lasante Nevil senmovan sur la planko ne antaŭsignis bonon. Pro ilia 
maltrankvilo ĉiu statua ombro aspektis kiel Ŝteleti, ĉiu fora susuro de vento 
ŝajnis kiel Ĝenozo plonĝanta al ili. 

Ĉe la fundo de la unua ŝtuparo, ili ekvidis S-inon Noris kaŭrantan 
proksime al la supro. 

“Ho, ni piedbatu ŝin, nur ĉifoje,” Ron flustris en la orelon de Hari, sed 
Hari kapneis. Dum ili grimpis atente ĉirkaŭ ŝi, S-ino Noris turnis ŝiajn 
lampsimilajn okulojn kontraŭ ili, sed ne faris ion ajn. 

Ili trafis neniun plu antaŭ ol ili atingis la ŝtuparon al le tria etaĝo. 
Ĝenozo balanciĝis en la mezo de tio, malfiksante la tapiŝon, tiel ke oni 
stumblu. 

“Kiu estas tie?” li diris subite dum ili grimpis kontraŭ li. Li streĉigis 
siajn malicajn nigrajn okulojn. “ “Scias ke vi estas tie, eĉ se mi ne vidas vin. 
Ĉu vi estas feaĉjo aŭ fantoĉjo aŭ eta studenta besĉjo?” 

Li altiĝis en la aeron kaj ŝvebis tie, streĉrigardante kontraŭ ili. 

“Ĉu mi devas voki al Ŝteleti, ja mi devas, se io ĉirkaŭrampas nevideble.” 

Hari subite ekhavis ideon. 

“Ĝenozo,” li diris per raŭka flustro, “La Sanga Barono havas siajn 
kialojn por resti nevidebla.” 

Ĝenozo preskaŭ falis elaeren pro ŝoko. Li ekhaltis sin ĝustatempe, kaj 
ŝvebis je duonmetro super la ŝtupoj. 

“Mi ege petas pardonon, via sangomoŝto, sinjoro Barono, sinjoro,” li 
diris glate. “Jen mia eraro, mia eraro — mi ne vidis vin — kompreneble ne, 


se vi estas nevidebla — Pardonu al maljuna Ĝenozo lian etan ŝercon, 
sinjoro.” 

“Mi traktas aferon ĉi tie, Ĝenozo.” grakis Hari. “Restu for de ĉi tiu loko 
ĉinokte.” 

“Tiel mi faros, sinjoro, mi nepre faros tiel,” diris Ĝenozo, altiĝante 
denove en la aeron. “Mi esperas, ke via afero bone sukcesos, Barono, mi ne 
ĝenos vin.” 

Kaj li flugis for. 

“Bravege, Hari!” flustris Ron. 

Post sekundoj ili estis tie, ekster la koridoro sur la tria etaĝo — kaj la 
pordo jam staris iom malfermita. 

“Nu, tiel statas la afero,” diris Hari mallaŭte, “Snejp jam preterpasis 
Lanugan.” 

La vido de la malfermita pordo iom impresis al ili pri tio, kio alfrontis 
ilin. Sub la mantelo Hari turniĝis al la aliaj. 

“Se vi deziras iri reen, mi ne kulpigos vin,” li diris. “Vi povas preni la 
mantelon, ekde nun mi ne bezonos ĝin.” 

“Ne estu stulta,” diris Ron. 

“Ni venos kun vi,” diris Hermiona. 

Hari puŝis la pordon plene malfermita. 

Kiam la pordo grincis, basaj, muĝaj graŭloj aŭdiĝis. Ĉiu el la tri 
hundomuzeloj flaris freneze kontraŭ ili, eĉ kvankam ĝi ne povis vidi ilin. 

Kio estas tio ĉe ĝiaj piedoj?” Hermiona flustris. 

“Ŝajne estas harpo,” diris Ron. “Evidente Snejp lasis ĝin tie.” 

“Klare ĝi vekiĝas je la momento kiam oni ĉesas ludadi,” diris Hari. “Nu, 
ni komencu...” 

Li metis la fluton de Hagrid ĉe siajn lipojn kaj blovis. Ĝi ne estis vera 
melodio, sed ekde la unua noto, la okuloj de la besto komencis velki. Hari 
apenaŭ enspiris. Iom post iom la graŭloj de la hundo ĉesis — ĝi ŝanceliĝis 
kaj falis surgenuen, tiam sterniĝis sur la plankon, plendormante. 

“Ne ĉesu ludadi,” Ron avertis lin dum ili demetis la mantelon kaj rampis 
al la klapopordo. Ili sentis la varman, haladzan elspiron de la hundo dum ili 
proksimiĝis al la grandegaj kapoj. 

“Mi kredas, ke ni povos malfermi la pordon,” diris Ron, rigardante 
super la hundan dorson. “Ĉu vi deziras eniri unue, Hermiona?” 

“Ne mi!” 

“Bone.” Ron kunpremis la dentojn kaj atente transpaŝis la krurojn de la 
hundo. Li kliniĝis kaj tiris la ringon de la klapopordo, kiu svingis supren kaj 
malfermiĝis. 

“Kion vi vidas?” Hermiona diris malkviete. 


“Nenion — nur nigraĵon — ne estas iu rimedo por grimpi malsupren, ni 
simple devas desalti.” 

Hari, kiu ankoraŭ ludis la fluton, gestis al Ron por atentigi lin, kaj 
indikis sin mem. 

“Vi deziras estis la unua? Ĉu vi estas certa?” diris Ron. “Mi ne scias kiel 
profunde tiu truo ampleksas. Donu la fluton al Hermiona, tiel ke ŝi povu teni 
ĝin dormanta.” 

Hari transdonis la fluton. Dum la sekundoj da silento, la hundo grumblis 
kaj tikis, sed tuj post kiam Hermiona komencis ludi, ĝi ree endormiĝis 
profunde. 

Hari grimpis super ĝin kaj rigardis suben tra la klapopordo. Vidiĝis 
neniu fundo. 

Li mallevis sin tra la truo ĝis kiam li kroĉiĝis nur per la fingroj. Tiam li 
rigardis supren al Ron kaj diris, “Se io ajn okazos al mi, ne sekvu min. Iru 
rekte al la strigejo kaj sendu Hedvig al Zomburdo, ĉu bone?” 

“Ĝuste,” diris Ron. 

“Ĝis baldaŭ, mi esperas...” 

Kaj Hari malkroĉis. Malvarma, humida aero siblis preter liaj oreloj dum 
li falis suben, suben, suben kaj — 

VUMP. Kun stranga obtuza batbruo li ekhaltis sur iu molaĵo. Li sidiĝis 
kaj palpis ĉirkaŭe dum liaj okuloj alĝustiĝis al la mallumo. La molaĵo 
impresis lin kiel speco de planto. 

“Estas bone!” li vokis al la lumo, kiu aspektis ne pli grande ol 
poŝtmarko, kaj estis la malfermita klapopordo, “vi havos molan surteriĝon, 
vi povas desalti!” 

Ron sekvis tuj. Li alteriĝis, dissternita apud Hari. 

“Kio estas tiu aĵo?” estis liaj unuaj vortoj. 

“ “Ne scias, ia planta afero. Mi supozas, ke ĝi estas ĉi tie por helpi la 
ekhaltadon. Venu, Hermiona!” 

La fora muziko ĉesis. Aŭdiĝis laŭta bojo de la hundo, sed Hermiona 
estis jam saltinta. Ŝi alteriĝis ĉe la alia flanko de Hari. 

“Ni devas esti je kilometroj sub la lernejo,” ŝi diris. 

“Feliĉe tiu planto estas ĉi tie, fakte,” diris Ron. 

“Feliĉe!” ŝrikis Hermiona. “Rigardu vin ambaŭ!” 

Ŝi eksaltis kaj strebis por atingi la malsekan muron. Ŝi devis lukti, ĉar je 
la momento kiam ŝi alteriĝis la planto komencis volvi serpentajn tentaklojn 
ĉirkaŭ ŝiajn krurojn. Teme de Hari kaj Ron, iliaj kruroj jam estis ĉirkaŭitaj 
firme per longaj volvotigoj, sen ilia rimarko. 

Hermiona estis sukcesinta liberigi sin antaŭ ol la planto havis fortan 
tenon. Nun ŝi rigardis kun hororo dum la du knaboj luktis por detiri la 


planton de si, sed ju pli ili streĉis sin kontraŭ ĝi, des pli streĉe kaj rapide 
ĉirkaŭ ili la planto volvis sin. 

“Ĉesu moviĝi!” Hermiona ordonis al ili. “Mi konas tiun planton — estas 
la Diabla Kaptilo!” 

“Ho, mi ĝojas, ke ni scias la nomon, tiu ege helpas,” knaris Ron, 
kliniĝante dorsen, provante malhelpi, ke la planto tordiĝas ĉirkaŭ lia kolo. 

“Silentu, mi provas memori, kiel mortigi ĝin!” diris Hermiona. 

“Do, hastu, mi ne povas spiri!” Hari anhelis, baraktante dum ĝi volvis 
sin ĉirkaŭ lia brusto. 

“Diabla Kaptilo, Diabla Kaptilo...kion profesorino Sproso diris? — ĝi 
ŝatas mallumon kaj humidecon —” 

“Do faru fajron!” Hari pepis strangolate. 

“Jes — kompreneble — sed ne estas ligno!” Hermiona ploris, 
tordpremante siajn manojn pro senespero. 

“ĈU VI FRENEZAS?” Ron kriegis. “ĈU VI ESTAS SORĈISTINO AŬ 
NE?” 

“Ho, ĝuste!” diris Hermiona, kaj ŝi eltiris sian vergon, flirtis ĝin, 
murmuris ion, kaj sendis kontraŭ la planto ŝprucon de la samaj kampanule 
bluaj flamoj, kiujn ŝi estis uzinta kontraŭ Snejp. Post sekundoj, la du knaboj 
sentis, ke ĝi lasis sian tenon, dum ĝi retiris sin de la lumo kaj varmo. 
Tordiĝante kaj draŝante, ĝi malvolvis sin de iliaj korpoj, kaj ili liberigis sin. 

“Feliĉe vi bone atentas dum Herbologio, Hermiona,” diris Hari kiam li 
atingis la muron apud ŝi, forviŝante la ŝviton de sia frunto. 

“Jes,” diris Ron, “kaj feliĉe Hari kapablas pensi dum krizo. “Ne estas 
ligno” — nekredeble.” 

“Jen la vojo,” diris Hari, indikante laŭ ŝtontegita pasejo, kiu estis la sola 
vojo antaŭen. 

Krom siaj piedpaŝoj ili aŭdis nur la akvon, kiu fluetis malsupren laŭ la 
muroj. La pasejo deklivis malsupren, kaj rememorigis Gajngotojn al Hari. 
Kun malplaĉa korbato li memoris la drakojn kiuj, laŭ onidiro, gardis la 
ŝloskelojn en la sorĉista banko. Se ili trafus drakon, plenkreskan drakon — 
Norberto estis sufiĉe malfacila... 

“Ĉu vi aŭdas ion?” Ron flustris. 

Hari aŭskultis. Mallaŭta susurado kaj tintado ŝajne devenis de antaŭe. 

“Cuvi supozas, ke tio estas fantomo?” 

“Mi ne scias tion... la sono ŝajnas al mi kiel flugiloj.” 

“Lumas antaŭe — mi vidas iun moviĝon.” 

Ili atingis la finon de la pasejo kaj trovis antaŭ si brile lumatan ĉambron, 
kies plafono volbiĝis alte super ili. Ĝi plenis je malgrandaj juvelbrilaj 
birdoj, kiuj papiliumis kaj turbulisl48! ĉie en la ĉambro. Ĉe la kontraŭa 


flanko de la ĉambro estis peza ligna pordo. 

“Ĉu vi supozas, ke ili atakos nin, se ni transiros la ĉambron?” diris Ron. 

“Verŝajne,” diris Hari. “ili ne aspektas tre ferocaj, sed se ĉiuj falatakus 
samtempe... nu, ni ne povas alie... mi kuros transen.” 

Li profunde enspiris, kovris sian vizaĝon per siaj brakoj, kaj ekkuris 
trans la ĉambro. Li anticipis je ajna sekundo la senton de pikaj bekoj kaj 
ungoj ŝirantaj lin, sed nenio okazis. Li atingis la pordon senvunde. Li tiris la 
anson, sed ĝi estis ŝlosita. 

La aliaj sekvis lin. Ili tiris kaj puŝis la pordon, sed ĝi tute ne moviĝis, eĉ 
kiam Hermiona provis sian Alohomora-sorĉon. 

“Kaj nun?” diris Ron. 

“Tiuj birdoj... ili certe ne estas simple ornamaj,” diris Hermiona. 

Illi rigardis la birdojn suprenglisantajn super ili, glimbrilantajn — 
glimbrilantajn? 

“Ili ne estas birdoj!” Hari diris subite. “Ili estas ŝlosiloj! Ŝlosiloj kun 
flugiloj — rigardu atente. Do tio signifas...” li rigardis ĉirkaŭ la ĉambro 
dum la aliaj streĉrigardis supren al la aro da ŝlosiloj. “...jes — rigardu! Jen 
balailoj! Ni devas kapti la ŝlosilon por la pordo!” 

”Sed estas centoj da ili!” 

Ron ekzamenis la seruron en la pordo. 

“Ni serĉas grandan eksmodan ŝlosilon — probable de arĝento. Kiel la 
anso.” 

Ĉiu el ili kaptis balailon kaj saltis en la aeron, glisante mezen de la 
nebulo de ŝlosiloj. Ili svingis la brakojn kaj ekkroĉis la aeron, sed la sorĉitaj 
ŝlosiloj sagis kaj plonĝis tiel rapide, ke preskaŭ ne eblis kapti iun. 

Tamen taŭgis tio, ke Hari estis la plej juna serĉisto de la jarcento. Li 
havis talenton por ekvidi tion, kion aliaj ne rimarkis. Post minuto sinuante 
inter la kirlaĵo de diverskoloraj plumoj, li rimarkis grandan arĝentan 
ŝlosilon, kiu havis ĉifitan flugilon, kvazaŭ oni jam kaptis ĝin kaj perfortis 
ĝin en la ŝlosiltruon. 

“Jen ĝi!” li vokis al la aliaj. “Tiu granda — tie — ne, tie — kun helbluaj 
flugiloj — la plumoj estas tute ĉifitaj ĉe la flanko.” 

Ron impetis en la direkto kie Hari indikis, batis sin kontraŭ la plafono, 
kaj preskaŭ falis de sia balailo. 

“Ni devas ĉirkaŭi ĝin!” Hari vokis, neniam tirante siajn okulojn for de la 
ŝlosilo kun difektita flugilo. “Ron, venu al ĝi de supre — Hermiona, restu 
sube kaj baru al ĝi plonĝon — kaj mi provos kapti ĝin. Bone, EKU!” 

Ron plonĝis, Hermiona raketis supren, la ŝlosilo evitis ambaŭ kaj Hari 
impetis sekvante; ĝi rapidis kontraŭ muro, Hari klinis antaŭen, kaj kun aĉa 
krako blokis ĝin kontraŭ la ŝtonoj per unu mano. La huraoj de Ron kaj 


Hermiona eĥis ĉirkaŭ la alta ĉambro. 

Ili haste alteriĝis, kaj Hari kuris al la pordo, kun la ŝlosilo baraktanta en 
lia mano. Li perfortis ĝin en la seruron kaj turnis ĝin — ĝi taŭgis. Je la 
momento kiam la seruro klake malfermiĝis, la ŝlosilo ekflugis denove, 
aspektante iom kriple, post sia dua kaptiĝo. 

“Ĉu pretaj?” Hari demandis la du aliajn, kun sia mano sur la anso. Ili 
kapjesis. Li malfermis la pordon. 

La sekvanta ĉambro estis tiel malluma, ke ili povis vidi nenion. Sed 
kiam ili eniris ĝin, subita inundo de lumo montris mirindaĵon. 

Ih staris ĉe la rando de grandega ŝaktabulo, malantaŭ la nigraj figuroj, 
kiuj estis pli grandaj ol ili kaj ĉizitaj ŝajne el nigra ŝtono. Alfrontante ilin, tie 
trans la ĉambro staris la blankaj figuroj. Hari, Ron kaj Hermiona skuiĝis 
iomete — la imponaj blankaj figuroj ne havis vizaĝojn. 

“Kion ni nun devas fari?” Hari flustris. 

“Estas klare, ĉu ne?” diris Ron. “Ni devas sakludi trans la ĉambron.” 

Malantaŭ la blanka pecaro vidiĝis alia pordo. 

“Kiel?” diris Hermiona nervoze. 

“Mi supozas,” diris Ron, “ke ni devas fariĝi ŝakfiguroj.” 

Li paŝis al nigra kavaliro kaj etendis sian manon por tuŝi la ĉevalon. Tuj 
la ŝtono animiĝis. La ĉevalo piedumis kontraŭ la tero kaj la kavaliro turnis 
sian kaske ŝirmatan kapon por rigardi suben al Ron. 

“Ĉu ni devas aliĝi al vi por transiri?” 

La nigra kavaliro kapjesis. Ron turniĝis al la aliaj. 

“Ĉi tio postulas pripenson...” li diris. “Mi supozas, ke ni bezonas 
anstataŭi tri el la nigraj figuroj...” 

Hari kaj Hermiona restis silentaj, rigardante dum Ron pensis. Fine li 
diris, “Nun, ne sentu vin ofenditaj iel ajn, sed neniu el vi bone ludas ŝakon 


„” 


“Ni ne estas ofenditaj,” diris Hari tuj. “Nur diru al ni kion fari.” 

“Nu, Hari, vi anstataŭos tiun kurieron, kaj Hermiona, vi staros apud li 
anstataŭ tiu turo.” 

“Kaj vi?” 

“Mi estos kavaliro,” diris Ron. 

Evidente la ŝakpecoj aŭskultadis, ĉar post tiuj vortoj kavaliro, kuriero, 
kaj turo turnis siajn dorsojn al la blankaj figuroj, kaj marŝis de la tabulo, 
lasante tri malokupitajn kvadratojn, kiujn Hari, Ron, kaj Hermiona prenis. 

“La blanka flanko ĉiam komencas en ŝako,” diris Ron, rigardante trans 
la tabulo. “Jes... rigardu...” 

Blanka peono iris antaŭen je du kvadratoj. 

Ron komencis direkti la nigrajn pecojn. Ili moviĝis silente ien ajn laŭ lia 


ordono. La genuoj de Hari skuiĝis. Kio okazus, se ili malgajnus la ludon? 

“Hari, iru diagonale kaj rekte je kvar kvadratoj.” 

Ilia unua ŝoko okazis kiam la alian nigran kavaliron estis prenata. La 
blanka damo bategis lin ĝisteren, kaj trenis lin flanken de la tabulo, kie li 
kuŝis tute senmove, vizaĝsube. 

“Mi devis lasi tion okazi,” diris Ron, aspektante ŝokite. “Vi nun estas 
libera por preni tiun kurieron, Hermiona, iru.” 

Ĉiun fojon, kiam unu el iliaj pecoj perdiĝis, la blankaj estis tute 
senkompataj. Baldaŭ kuŝis miksamaso da senmovaj nigraj pecoj kontraŭ la 
muro. Dufoje Ron nur ĝustatempe rimarkis, ke Hari kaj Hermiona venis en 
danĝeron. Li mem kuris ĉirkaŭ la tabulon, prenante preskaŭ tiom da blankaj 
pecoj, kiom ili perdis nigrajn. 

“Ni alvenas al la fino,” li murmuris subite. “Lasu min pensi — lasu min 
pensi...” 

La blanka damo turnis sian senforman vizaĝon kontraŭ li. 

“Jes...” diris Ron kviete, “Ne estas alia rimedo... mi devas fariĝi 
prenata.” 

“NE!” Hari kaj Hermiona kriis. 

“Tiel estas en ŝako!” knalis Ron. “Por gajni la ludon oni bezonas pagi la 
prezon! Mi antaŭos je unu salto kaj ŝi prenos min — tio liberigos vin por 
matigi la reĝon, Hari!” 


“Sed 592 
“Cu vi volas haltigi Snejp aŭ ne?” 
“Ron 49?) 


“Pensu, se vi ne hastos, li jam havos la Ŝtonon!” 

La elekto estis klara. 

“Ĉu pretaj? Ron vokis, kun vizaĝo pala sed rezoluta. “Mi iras — nun 
aŭskultu — ne restadu ĉi tie post kiam vi venkos.” 

Li paŝis antaŭen, kaj la blanka damo atakis. Ŝi batis Ron forte sur la 
kapo kun sia ŝtona brako, kaj li kraŝis planken — Hermiona ekkriis, sed 
restis ĉe sia kvadrato — la blanka damo trenis Ron al la flanko. Li aspektis 
senkonscie. 

Tremante, Hari moviĝis je tri kvadratoj maldekstren. La blanka reĝo 
demetis sian kronon kaj ĵetis ĝin ĉe la piedojn de Hari. Ili venkis. La 
ŝakopecoj cedis flanken kaj riverencis, lasante klaran vojon ĝis la pordo. 
Kun lasta senespera rigardo dorsen al Ron, Hari kaj Hermiona hastis tra la 
pordo kaj laŭ la sekvanta pasejo. 

“Se li estas — ?” 

“Li bonfartos,” diris Hari, provante konvinki sin mem. “Laŭ via 
konjekto, kio sekvas?” 


“Ni jam havis ion de Sproso, tio estis la Diabla Kaptilo; Flirtmeĉo 
evidente sorĉis la ŝlosilojn; MakGongal transformis la ŝakopecojn por animi 
ilin; do restas la sorĉo de Ciuro kaj de Snejp lia...” 

Il trovis sin antaŭ la pordo. 

“Ĉu bone?” Hari flustris. 

“Do eku.” 

Hari puŝis ĝin malferma. 

Aĉa haladzo plenigis iliajn sinusojn, kaj igis ilin kovri la nazojn per siaj 
roboj. Per larmantaj okuloj ili vidis, sternitan sur la planko antaŭ ili, trolon 
eĉ pli grandan ol tiu, kiun ili kontraŭbatalis, kaj ĝi estis senkonscia kun 
sanga tubero sur la kapo. 

“Feliĉe ni ne devas lukti kontraŭ tiu,” Hari flustris dum ili transpaŝis 
atente unu el ĝiaj grandegaj kruroj. “Ni iru, mi ne povas spiri.” 

Dum li malfermis la sekvantan pordon, ili apenaŭ kuraĝis rigardi al tio, 
kio sekvis — sed tie ne estis io ajn tre timiga, nur tablo kun sep 
diversformaj boteloj starantaj sur ĝi en vico. 

“La snejpa,” diris Hari. “Kion ni devas fari?” 

Ili preterpaŝis la sojlon, kaj tuj fajro ekflamis malantaŭ ili en la pordejo. 
Kaj ĝi ne estis ordinara fajro; ĝi estis purpura. Samtempe, nigraj flamoj 
altiĝis en la pordejo, kiu kondukis antaŭen. Ili estis kaptataj. 

“Rigardu!” Hermiona ekkaptis volvaĵon da papero, kiu kuŝis apud la 
boteloj. Hari rigardis super ŝian ŝultron por legi ĝin: 

Danĝero estas antaŭ vi, sed dorsen la sekuro, 

Nur du el ni vin portos tra la nigro aŭ purpuro, 

Unu el ni sep senpere sendos vin antaŭen, 

Alia ujo la trinkanton translokigos malen, 

Du el ni enhavas fermentaĵon de urtiko, 

Aliaj tri eltiros tujan morton el maniko, 

Elektu saĝe, aŭ vivadu jarojn en ekzilo, 

Por helpi vin donacas ni kvar pecojn de konsilo: 

Unue, kiel lerte la veneno kaŝas sin, 

Vi nepre trovos iom live/49/ de urtika vin”, 

La dua: malsimilaj likvoj ĉe la flankoj staras, 

Sed por antaŭeniro tiuj du ne vin preparas. 

La tria: ujoj diversgrandaj la pociojn tenas, 

Sed nek el eta, nek el ega vi la morton prenas, 

Kvare, du boteloj ĉe la flankoj antaŭlaste 

Gustas same, sed aspektas ili ja kontraste. 

Hermiona ellasis grandan elspiron kaj Hari vidis, mirante, ke ŝi ridetis, 
montrante senton tute malsimilan je lia. 


“Bravege,” diris Hermiona. “Tio ne estas magio — tio estas logiko — 
estas enigmo. Multaj el la plej eminentaj sorĉistoj ne havas gramon da 
logiko, ili estus kaptataj ĉi tie por ĉiam.” 

“Sed ni ankaŭ, ĉu ne?” 

“Kompreneble ne,” diris Hermiona. “Ĉio, kion ni bezonas, estas skribita 
sur ĉi tiu papero. Sep boteloj: tri kun veneno; du kun vino; unu alvenigos 
nin sekure tra la nigra fajro, kaj la lasta kondukos nin revene tra la purpura.” 

“Sed kiel ni divenos kion trinki?” 

“Lasu al mi minuton.” 

Hermiona legis la paperon kelkfoje. Tiam ŝi paŝis tien kaj reen laŭ la 
vico de boteloj, murmurante al si kaj gestante al ili fingre. Finfine, ŝi plaŭdis 
siajn manojn. 

“Mi solvis ĝin,” ŝi diris. “La plej malgranda botelo kondukos nin tra la 
nigra fajro — al la Ŝtono.” 

Hari ekzamenis la etan botelon. 

“Tio nur sufiĉas por unu el ni,” li diris. “ĝi enhavas apenaŭ solan 
gluton.” 

Ili rigardis unu la alian. 

“Kiu portas vin revene tra la purpuraj flamoj?” 

Hermiona indikis rondan botelon ĉe la dekstra fino de la vico. 

“Vi trinku tiun,” diris Hari. “Ne, aŭskultu, iru reen kaj kolektu Ron. 
Prenu balailojn el la flugŝlosila ĉambro, per tiuj vi iru tra la klapopordo kaj 
preter Lanugan — iru rekte al la strigejo kaj sendu Hedvig al Zomburdo, ni 
bezonas lin. Mi eble povos forteni Snejp je iom da tempo, sed mi ne egalas 
al li, fakte.” 

“Sed Hari — kion vi faros se Vi-Scias-Kiu estos kun li?” 

“Nu — unufoje mi travivis, ĉu ne?” diris Hari, indikante sian cikatron. 
“Eble mi havos bonŝancon denove.” 

La lipo de Hermiona tremis, kaj ŝi subite kuris al Hari kaj 
ĉirkaŭbrakumis lin. 

“Hermiona!” 

“Hari — vi estas grandega sorĉisto, fakte.” 

“Mi ne estas tiel bona, kiel vi,” diris Hari, tre embarasate, kiam ŝi 
delasis lin. 

“Mi!” diris Hermiona. “Nur libroj! Kaj lerteco! Ekzistas pli gravaj aferoj 
— amikeco kaj kuraĝo kaj — ho Hari — estu atenta!” 

“Vi trinku unue,” diris Hari. “Vi estas certa pri la ĝustaj boteloj, ĉu ne?” 

“Tute,” diris Hermiona. Ŝi prenis longan gluton el la ronda botelo ĉe la 
flanko, kaj skuiĝis. 

“Tio ne estas veneno, ĉu” diris Hari zorgeme. 


“Ne — sed similas al glacio.” 

“Rapide, iru, antaŭ ol ĝi eluziĝos.” 

“Bonŝancon — atentu —” 

“IRU!” 

Hermiona turniĝis kaj marŝis rekte tra la purpura fajro. 

Hari profunde enspiris kaj prenis la plej etan botelon. Li turniĝis por 
alfronti la nigrajn flamojn. 

“Do, mi venas,” li diris, kaj li eltrinkis la etan botelon per sola gluto. 

Ja sentis kvazaŭ glacio trafluis lian korpon. Li remetis la botelon kaj 
marŝis antaŭen; li firmigis sin, vidis la nigrajn flamojn lekante lian korpon, 
sed li ne sentis ilin — dum momento li povis vidi nenion, escepte de 
malhela fajro — tiam li estis transe, en la lasta ĉambro. 

Iu jam estis tie — sed tiu ne estis Snejp. Tiu eĉ ne estis Voldemorto. 


Ĉapitro dek sep 


La Duvizaĝa Homo 


Estis Ciuro. 

“Vi?” anhelis Hari. 

Ciuro ridetis. Lia vizaĝo tute ne tikis nun. 

“Mi,” li diris trankvile. “Mi demandis min ĉu mi renkontus vin ĉi tie, 
Potter.” 

“Sed mi supozis — Snejp —” 

“Severus?” Ciuro ridis, sed ne per sia kutima tremanta tenoro, sed 
frostige kaj akre. “Jes, Severus aspektas ja taŭge por la rolo, ĉu ne? Li tre 
helpeme ĉirkaŭglisadis kiel trokreskinta vesperto. Kompare al li, kiu 
suspektus la komp-p-patinda, b-b-balbutanta, p-profesoro Ciuro?” 

Hari ne povis koncepti la tuton. Tio ne povis esti la vero, tute ne. 

“Sed Snejp provis murdi min!” 

“Ho, ne, ne. Mi provis murdi vin. Via amikino sinjorino Granĝer 
hazarde renversis min dum ŝi hastis ekbruligi Snejp ĉe tiu kvidiĉa matĉo. Ŝi 
rompis mian vidkontakton kun vi. Post pluaj sekundoj mi sukcesus trudi vin 
de tiu balailo. Mi sukcesus eĉ pli frue se Snejp ne murmuradus 
kontraŭsorĉon, provante savi vin.” 

“Snejp provadis savi min?” 

“Kompreneble,” diris Ciuro aplombe. “Alie kial li deziris arbitracii la 
sekvantan matĉon? Li provis certigi, ke mi ne faru tion denove. Tio estas 
ridinda... li ne bezonis ĝeni sin. Mi ne kapablis ion ajn dum Zomburdo 
spektis. La ceteraj instruistoj supozis, ke Snejp provis malhelpi Oragrifan 
venkon, li ja igis sin malpopulara... kaj kia malŝparo da tempo tio fariĝos, 
kiam, post ĉio, mi mortigos vin ĉinokte.” 

Ciuro klakigis la fingrojn. Ŝnuroj ekaperis el la aero kaj vindiĝis streĉe 
ĉirkaŭ Hari. 

“Vi tro scivolemas por resti viva, Potter. Tial, ke vi kuradis ĉirkaŭ la 
lernejo je Halovino, mi alfrontis la riskon, ke vi vidis min veni por 
ekzameni tion, kio gardis la Ŝtonon. 

“Vi enlasis la trolon?” 

“Evidente. Mi havas apartan talenton rilate al troloj — vi nepre rimarkis 
kion mi faris al tiu en la alia ĉambro tie. Bedaŭrinde, kvankam la ceteraj 


disiĝis por trovi la trolon, Snejp, kiu jam suspektis min, celis rekte al la tria 
etaĝo por superatuti min — domaĝe, krom tio, ke mia trolo malsukcesis bati 
vin ĝismorte, ankaŭ tiu trikapa hundo malsufiĉe formordis la kruron de 
Snejp.” 

“Nun, atendu kviete, Potter. Mi bezonas ekzameni ĉi tiun interesan 
spegulon.” 

Nur tiam Hari rekonis tion, kio staris malantaŭ Ciuro. Estis la Spegulo 
de Orized. 

“Ĉi tiu spegulo estas la ŝlosilo por trovi la Ŝtonon,” Ciuro murmuris, 
frapetante ĉirkaŭ la kadron. “Fidu Zomburdon inventi ĉi tian aferon...tamen 
li estas ĉe Londono...mi estos tre fora antaŭ ol li revenos...” 

Hari ne havis ion fari, krom instigi Ciuron al parolado, tiel ke li ne fikse 
atentu la spegulon. 

“Mi vidis vin kaj Snejp en la arbaro —” li ekdiris. 

“Jes,” diris Ciuro distrate, dum li rondiris la spegulon por ekzameni la 
dorson. “Ĝis tiam li suspektis min, kaj provis ekscii kiom mi jam solvis. Li 
ĉiam malkonfidis min. “Provis timigi min — kvazaŭ li povus, dum mi havas 
la helpon de la Lordo Voldemorto...” 

Ciuro revenis de malantaŭ la spegulo, en kiu li nun rigardis avide. 

“Mi vidas la Ŝtonon... mi prezentas ĝin al mia mastro... sed kie ĝi 
estas?” 

Hari baraktis kontraŭ la ŝnuroj lin tenantaj, sed ili ne cedis. Li devas 
malhelpi, ke Ciuro tute atentu al la spegulo. 

“Sed Snejp ĉiam aspektis, kvazaŭ li ege malamus min.” 

“Ho, avide,” diris Ciuro senzorge, “Certe jes. Li estis studento ĉe 
Porkalo kun via patro, ĉu vi ne sciis? Ili malamegis unu la alian. Sed li 
neniam deziris al vi la morton.” 

“Sed mi subaŭdis vin antaŭ kelkaj tagoj, singultante — mi supozis, ke 
Snejp minacis vin...” 

Unuafoje, spasmo de timo flirtis trans la vizaĝon de Ciuro. 

“Fojfoje,” li diris, “Mi hezitas antaŭ ol obei la ordonojn de mia mastro 
— li estas eminenta sorĉisto, kaj mi estas malforta —” 

“Ĉu vi volas diri, ke li estis tie kun vi en la klasĉambro?” anhelis Hari. 

“Li estas kun mi ĉie ajn mi iras,” diris Ciuro kviete. “Mi renkontis lin 
dum mi veturis ĉirkaŭ la mondo. Malsaĝa junulo mi estis tiam, plena je 
ridindaj ideoj pri la bono kaj la mavo. Lordo Voldemorto montris al mi 
kiom mi eraris. Ne ekzistas bono kaj mavo, ekzistas nur la povo, kaj tiuj, 
kiuj estas tro malfortaj por celi ĝin.... Ekde tiam, mi servadas lin fidele, 
kvankam mi ofte malsukcesis plaĉi al li. Li bezonis trakti min tre severe.” 
Ciuro skuiĝis subite. “Li ne trankvile pardonas erarojn. Kiam mi 


malsukcesis ŝteli la Ŝtonon el Gajngotoj, tio ege malplaĉis al li. Li punis 
min... decidis, ke li devas gvati min pli strikte...” 

La voĉo de Ciuro malfortiĝis. Hari rememoris sian viziton al Diagon” 
Aleo — kiel li povis esti tiel stulta? Li vidis Ciuron tie je la sama tago, kaj 
premis al li la manon ĉe la Likema Kaldrono. 

Ciuro blasfemis murmure. 

“Mi ne komprenas tion... ĉu la Ŝtono estas interne de la spegulo? Ĉu mi 
devas rompi ĝin?” 

La pensoj de Hari kuregis. 

Tio, kion mi deziras nuntempe pli ol ion ajn en la mondo, hi pensis, estas 
ke mi trovu la Ŝtonon antaŭ ol Ciuro. Do se mi rigardas en la spegulon, mi 
vidos min trovi ĝin — kio signifas, ke mi ekscios, kie ĝi estas kaŝita! Sed kiel 
rigardi sen atentigi Ciuron pri tio, kion mi faras? 

Li provis movetiĝi maldekstren, por meti sin antaŭ la spegulon sen 
rimarkigi Ciuron, sed la ŝnuroj ĉirkaŭ liaj maleoloj estis tiel streĉitaj, ke li 
stumblis kaj falis planken. Ciuro ignoris lin. Li ankoraŭ parolis al si. 

“Kion faras ĉi tiu spegulo? Kiel ĝi funkcias? Ho, Mastro, helpu min!” 

Kaj horore al Hari, voĉo respondis, kaj la voĉo ŝajne devenis el Ciuro 
mem. 

“Uzu la knabon... uzu la knabon...” 

Ciuro giris al Hari. 

“Jes — Potter — venu ĉi tien.” 

Li frapis unufoje la manojn, kaj la ŝnuroj ligantaj Hari forfalis. Hari 
malrapide surpiediĝis. 

“Venu ĉi tien,” Ciuro ripetis. “Rigardu en la spegulon kaj diru kion vi 
vidas.” 

Hari marŝis kontraŭ li. 

Mi devas mensogi, li pensis senespere. Mi devas rigardi kaj mensogi pri 
kion mi vidas, nur tio. 

Ciuro moviĝis tuj malantaŭ lin. Hari enspiris la strangan odoron, kiu 
ŝajne devenis de la turbano de Ciuro. Li fermis la okulojn, paŝis antaŭ la 
spegulon, kaj malfermis ilin denove. 

Li vidis sian reflektaĵon, komence palan kaj timeman. Sed post 
momento, la figuro ridetis al li. Ĝi metis la manon en sian poŝon kaj eltiris 
sangoruĝan ŝtonon. Ĝi palpebrumis kaj remetis la Ŝtonon en la poŝon — kaj 
dum ĝi faris tion, Hari sentis ion pezan fali en lian veran poŝon. Iele — 
nekredeble — li ekhavis la Ŝtonon. 

“Nu?” diris Ciuro senpacience. “Kion vi vidas?” 

Hari firmigis sian kuraĝon. 

“Mi vidas min premante la manon de Zomburdo,” li inventis. “Mi — mi 


ĵus gajnis la Dompokalon por Oragrifo.” 

Ciuro blasfemis denove. 

“Moviĝu flanken,” li diris. Dum Hari moviĝis, li sentis la Ŝtonon de la 
Saĝuloj kontraŭ sia kruro. Ĉu li risku forkuri? 

Sed li ne faris kvin paŝojn antaŭ ol akuta voĉo parolis, kvankam Ciuro 
ne movis siajn lipojn. 

“Li mensogas... li mensogas...” 

“Potter, venu ĉi tien!” Ciuro kriis. “Diru al mi la veron! Kion vi ĵus 
vidis?” 

La akuta voĉo parolis denove. 

“Lasu min paroli al li... vizaĝ-al-vizaĝe...” 

“Mastro, vi ne havas sufiĉan forton!” 

“Mi havas sufiĉan forton... por ĉi tio...” 

Hari sentis kvazaŭ la Diabla Kaptilo enradikus lin ĉe tiu loko. Li povis 
movi nenian muskolon. Ŝtoniĝinta, li rigardis dum Ciuro levis la manojn, 
kaj komencis malvindi sian turbanon. Kio okazas? La turbano forfalis. La 
kapo de Ciuro aspektis strange malgrande sen tio. Tiam li malrapide 
turniĝis. 

Hari ekkrius, se li povus fari ajnan sonon. Tie, kie devis esti la kapa 
malantaŭo Ciuro, estis alia vizaĝo, la plej terura vizaĝo, kiun Hari iam ajn 
vidis. Ĝi estis kretoblanka, kaj havis ardajn ruĝajn okulojn kaj fendojn por 
naztruoj, kiel serpento. 

“Hari Potter...” ĝi flustris. 

Hari klopodis paŝi malantaŭen, sed liaj kruroj ne moviĝis. 

“Ĉu vi vidas tion, kion mi fariĝis?” la vizaĝo diris. “Nura ombro kaj 
vaporo... mi havas formon nur kiam mi povas kunhavi la korpon de alia... 
sed ĉiam ekzistas tiuj, kiuj feliĉe enlasas min en siajn korojn kaj mensojn... 
Unikorna sango fortigis min, dum la pasintaj semajnoj... Vi vidis la fidelan 
Ciuron trinki ĝin por mi en la arbaro... kaj post kiam mi havas la Eliksiron 
de la Vivo, mi povos krei mian propran korpon.... Nun... kial vi ne donu al 
mi tiun Ŝtonon en via poŝo?” 

Do li sciis. La sento subite ondis reen en la krurojn de Hari. Li stumblis 
malantaŭen. 

“Ne estu stultulo,” minacis la vizaĝo. “Prefere savi vian vivon kaj aliĝi 
al mi... ol trafi la saman finon, kiel viaj gepatroj... ili mortis petegante 
kompaton de mi...” 

“MENSOGULO!” Hari kriis subite. 

Ciuro paŝis malantaŭen al li, tiel ke Voldemorto povis ankoraŭ vidi lin. 
La mava vizaĝo nun ridetis. 

“Kiel korfrape...” ĝi siblis. “Mi ĉiam taksas alte la kuraĝon... Jes, 


knabo, viaj gepatroj estis kuraĝaj... mi mortigis vian patron unue, kaj li 
rezistis kuraĝe... sed via patrino ne bezonis morti... ŝi provis protekti vin... 
Nun donu al mi la Ŝtonon, krom se vi deziras, ke ŝi mortis vane.” 

“NENIAM!” 

Hari saltis kontraŭ la flama pordo, sed Voldemorto ŝrikis “KAPTU 
LIN!” kaj je la sekvanta sekundo, Hari sentis la manon de Ciuro ekkroĉi 
lian pojnon. Kudrile akra doloro tuj bruligis la cikatron de Hari; li sentis 
kvazaŭ lia kapo estis fendonta endue; li kriegis, baraktis per sia tuta forto 
kaj, surprize al li, Ciuro delasis lin. La doloro en lia kapo mildiĝis — li 
ĉirkaŭrigardis freneze por vidi kien Ciuro iris, kaj vidis lin kaŭranta pro 
doloro, rigardantan siaj fingrojn — ili blaziĝis dum li rigardis ilin. 

“Kaptu lin" KAPTU LIN! ŝrikis Voldemorto denove, kaj Ciuro 
ataksaltis, plene sternante Hari, kaj eksidante sur lin, kun ambaŭ manoj 
ĉirkaŭ lia kolo — la cikatro de Hari preskaŭ blindigis lin per doloro, tamen 
li povis aŭdi Ciuron hurli agonie. 

“Mastro, mi ne povas teni lin — miaj manoj — miaj manoj!” 

Kaj Ciuro, kvankam blokante Hari kontraŭ la tero per siaj genuoj, lasis 
sian tenon de lia kolo, kaj gapis, konsternate, al siaj proproj manplatoj — 
Hari povis vidi, ke ili aspektis brulvundite, senhaŭte, ruĝe, kaj brile. 

“Do mortigu lin, stultulo, kaj finu tion!” ŝrikis Voldemorto. 

Ciuro levis la manon por fari mortigan malbenon, sed Hari instinkte 
etendis sian manon kaj prenis Ciuron je la vizaĝo — 

“AAAAARĤĤĤ!” 

Ciuro rulis de li, kun vizaĝo blazigita ankaŭ, kaj tiam Hari komprenis: 
Ciuro ne povas tuŝi lian nudan haŭton, sen suferi teruran doloron — lia sola 
savo estus tenadi Ciuron, kaŭzi al li sufiĉan doloron por malhelpi lin fari 
malbenon. 

Hari saltis surpieden, kaptis Ciuron je la brako, kaj alkroĉiĝis tiel forte, 
kiel li kapablis. Ciuro kriegis kaj klopodis forĵeti je Hari — la kapdoloro de 
Hari kreskis — li ne povis vidi — li nur aŭdis la terurajn ŝrikojn de Ciuro, la 
kriojn de Voldemorto, “MORTIGU LIN! MORTIGU LIN!”, kaj aliajn 
voĉojn, kvazaŭ imagaĵojn de Hari, kiuj kriis, “Hari, Hari!” 

Li sentis, ke la brako de Ciuro eltiras sin el lia teno, komprenis, ke li 
estas venkata, kaj falis en nigraĵon, malsupren... malsupren... malsupren... 

la oraĵo glimbrilis ĝuste super li. La oreko! Li provis kapti ĝin, sed liaj 
brakoj tro pezis. 

Li palpebrumis. Fakte, ĝi ne estas la oreko. Estas okulvitroj. Kiel 
strange. 

Li palpebrumis denove. Super li la ridetanta vizaĝo de Albus Zomburdo 
ŝvebis en lian vidon. 


“Bonan posttagmezon, Hari,” diris Zomburdo. 

Hari gapis al li. Tiam li memoris tion: “Sinjoro! La Ŝtono! Estis Ciuro! 
Li havas la Ŝtonon! Sinjoro, hastu —” 

“Trankviliĝu, karulo, kelkaj novaĵoj mankas al vi,” diris Zomburdo. 
“Ciuro ne havas la Ŝtonon.” 

“Do kiu havas ĝin? Sinjoro, mi —” 

“Hari, bonvolu kvietiĝi, alie sinjorino Pomfrej forigos min.” 

Hari glutis kaj rigardis ĉirkaŭ si. Li rekonis, ke li estas en la alo 
hospitala. Li kuŝis enlite inter blankaj tolaĵoj, kaj apud li staris tablo alte 
ŝarĝita per duona butikpleno da dolĉaĵoj. 

“Jen signoj de bondeziroj fare de viaj amikoj kaj admirantoj,” diris 
Zomburdo ĝojbrilante. “Tio, kio okazis tie en la karceroj inter vi kaj 
profesoro Ciuro, estas gardata sekreto, do kompreneble la tuta lernejo scias 
tion. Mi supozas, ke viaj amikoj, la sinjoroj Fredo kaj Georgo Tordeli 
respondecas pri la neceseja sidejo, kiu alvenis. Evidente ili intencis amuzi 
vin per tio. Sinjorino Pomfrej, tamen, ne konsideris ĝin tute higiena, kaj 
konfiskis ĝin.” 

“Kiel longe mi estadas ĉi tie?” 

“Je tri tagoj. Sinjoro Rejnaldo Tordeli kaj sinjorino Granĝer tre ĝoje 
ekscios, ke vi denove konscias, ili ege zorgas pri Vi.” 

“Sed sinjoro, la Ŝtono —” 

“Mi kredas, ke vi ne lasos vin distriĝi. Do bone, teme de la Ŝtono. 
Profesoro Ciuro ne sukcesis preni ĝin de vi. Mi alvenis ĝustatempe por 
malebligi tion, kvankam vi sola agis tre brave, mi devas konfesi.” 

“Vi alvenis? Vi ricevis la strigon de Hermiona?” 

“Ni verŝajne preterpasis nin survoje. Kiam mi atingis Londonon, tuj 
evidentiĝis al mi, ke la ĝusta loko por mi estas tie, de kie mi ĵus veturis. Mi 
alvenis ĝustatempe por tiri Ciuron de vi —” 

“Estis vi.” 

“Mi timis, ke mi malfruis.” 

“Vi ja preskaŭ malfruis, mi ne povus forteni lin de la Ŝtono multe plu 


„” 


“Mi ne parolas pri la Ŝtono, karulo, sed pri vi — la penado al vi preskaŭ 
mortigis vin. Dum terura momento, mi timis, ke tio okazis. Teme de la 
Ŝtono, ĝi estas detruita.” 

“Detruita?” diris Hari gape. “Sed pri via amiko — Nikolao Flamel —” 

“Ho, vi scias pri Nikolao?” diris Zomburdo, kun evidenta ĝojo. “Vi ja 
traktis la aferon korekte, ĉu ne? Nu, Nikolao kaj mi pridiskutis iom, kaj 
konsentis, ke tio estus ĝuste.” 

“Sed tio signifas, ke li kaj lia edzino mortos, ĉu ne?” 


“[li havas sufiĉan akumuladon de Eliksiro por aranĝi iliajn aferojn, kaj 
tiam, jes, ili mortos.” 

Zomburdo ridetis pro la mirfrapita mieno de Hari. 

“Al junulo kiel vi, mi supozas, ke tio aspektas nekompreneble, sed al 
Nikolao kaj Perenela, tio ŝajnos simple kiel enlitiĝi post tre, tre longa tago. 
Fakte, por la bonorda menso, la morto estas simple la sekvanta granda 
aventuro. Sciu, ke la Ŝtono vere ne estis tiel bonega afero, kiel oni supozas. 
Tiom da mono kaj da vivo, kiom oni kapablas deziri! Jen la du aferoj, kiujn 
la plejparto da homoj elektus prefere al ĉiuj ceteraj — la ĝeno estas, ke la 
homoj inklinas elekti ĝuste tiujn aferojn, kiuj estas la plej malbonaj por ili.” 

Hari kuŝis tie, parolmanka. Zomburdo zumis iom, kaj ridetis al la 
plafono. 

“Sinjoro?” diris Hari. “Mi pensadas pri ion... Sinjoro — eĉ se la Ŝtono 
estas for, Vol-, tio estas, Vi-Scias-Kiu —” 

“Nomu lin Voldemorto, Hari. Ĉiam uzu la ĝustajn nomojn por la aferoj. 
La timo al la nomo pliigas la timon antaŭ la afero mem.” 

“Jes, sinjoro. Nu, Voldemorto klopodos eltrovi aliajn rimedojn por 
returni, ĉu ne? Mi volas demandi, li ne estas for, ĉu?” 

“Ne, Hari, li ne estas for. Li ankoraŭ ekzistas ie, eble celante kunhavi 
alian korpon...ne estante tute viva, li ne kapablas morti. Li forlasis Ciuron 
mortontan; li malkompatas tiom siajn disciplojn, kiom siajn malamikojn. 
Tamen, Hari, kvankam vi nur malfruigis lian revenon al estreco, je la 
sekvanta fojo necesos nur alian homon, kiu pretas lukti ŝajne senesperan 
batalon— kaj se li estos malfruigita denove, kaj denove, do eblas, ke li 
neniam reakiros sian povon.” 

Hari kapjesis, sed haltis tuj, ĉar tio dolorigis lian kapon. Tiam li diris, 
“Sinjoro, estas aliaj aferoj pri kiuj mi deziras ekscii, se vi povas klarigi... 
aferoj pri kiu mi volas scii la veron...” 

“La veron.” Zomburdo ĝemis. “Tio estas bela kaj terura afero, kaj pro 
tio oni devas trakti ĝin tre zorgeme. Tamen, mi respondos al viaj demandoj, 
krom se pro grava kialo mi ne povos, en kiu kazo mi petos vian pardonon. 
Kompreneble, mi ne mensogos al vi.” 

“Nu...Voldemorto diris, ke lid murdis mian patrinon nur pro tio, ke ŝi 
klopodis malhelpi lin mortigi min. Sed kial li fakte deziris mortigi min?” 

Zomburdo ĝemis tre profunde tiufoje. 

“Domaĝe, al via unua demando, mi ne povas respondi. Ne hodiaŭ. Ne 
nun. Vi ekscios iam... Formetu ĝin de viaj pensoj nuntempe, Hari. Kiam vi 
pli aĝos... mi komprenas, ke vi malamas ĉi tiujn vortojn... kiam vi estos 
preta, Vi scios.” 

Hari komprenis, ke disputi tion ne utilus. 


“Sed, kial Ciuro ne kapablis tuŝi min?” 

“Via patrino mortis por savi vin. Se ekzistas io ajn, kion Voldemorto ne 
komprenas, tio estas la amo. Li ne rekonis, ke amo tiel forta, kiel tiu de via 
patrino por vi, lasas sian propran markon. Nek cikatron, nek videblan 
signon... eĉ post kiam tiu, kiu amas nin, forpasas, pro tio, ke ni estas tiel 
profunde amitaj, ni por ĉiam havos iom da protekto. Ĝi kuŝas en via propra 
haŭto. Ciuro, plena je malamo, avaro, kaj ambicio, oferdonante sian spiriton 
al Voldemorto, ne kapablis tuŝi vin pro tiu kialo. Li suferis doloregon 
tuŝante iun markitan per io tiel bona.” 

Zomburdo nun ege interesiĝis pri birdo ekstere sur la fenestra sojlo, kio 
donis al Hari la tempon por sekigi siajn okulojn per la littuko. Kiam li 
retrovis sian voĉon, Hari diris, “Kaj la nevidebliga mantelo — ĉu vi scias, 
kiu sendis ĝin al mi?” 

“Ah — via patro hazarde lasis ĝin en mia posedo, kaj mi supozis, ke vi 
ŝatus ĝin.” La okuloj de Zomburdo trembrilis. “Jen tre utilaj aferoj... via 
patro uzis ĝin ĉefe por kaŝiri al la kuirejoj kaj ŝteli manĝaĵojn, kiam li estis 
ĉi tie.” 

“Kaj estas alia afero...” 

“Ekpafu.” 

“Ciuro diris, ke Snejp —” 

“Profesoro Snejp, Hari.” 

“Jes tiu — Ciuro diris, ke li malamas min, ĉar li malamis mian patron. 
Ĉu tio pravas?” 

“Nu ili ja iome abomenis unu la alian. Ne malsimile al vi kaj sinjoro 
Malfid. Kaj plue, via patro faris ion, kion Snejp ne kapablis pardoni.” 

“Kio?” 

“Li savis al li la vivon.” 

“Kio?” 

“Jes...” diris Zomburdo reve. “Strange la homaj mensoj funkcias, ĉu 
ne? Profesoro Snejp ne povis toleri tion, ke li ŝuldas al via patro... mi ja 
kredas, ke li tiom klopodis por protekti vin ĉijare, ĉar li sentis, ke tio 
kvitigus la aferon inter li kaj via patro. Tiam li povus denove malamadi la 
memoron de via patro senĝene...” 

Hari klopodis kompreni, sed tio faris lian kapon bategi, do li ĉesis. 

“Kaj sinjoro, restas sola demando...” 

“Nur tiu sola?” 

“Kiel mi ekhavis la Ŝtonon el la spegulo?” 

“Ah, nun mi ĝojas, ke vi demandas tion. Tio estis unu el miaj pli geniaj 
ideoj, kaj inter ni mi konfesas, ke tiu signifas multon. La solvo estis tia: nur 
tiu, kiu deziras trovi la Ŝtonon — trovi ĝin, sed ne uzi ĝin — nur tiu povis 


ekhavi ĝin, alie oni vidus sin farante oron aŭ trinkante la Eliksiron de la 
Vivo. Mia cerbo fojfoje surprizas eĉ min... Nu, sufiĉe da demandoj. Mi 
sugestas, ke vi komencu ĝui tiujn dolĉaĵojn. Ho! Berĉjo Boc” Ĉiagustaj 
Ĵeleeroj! Dum mia juneco mi malfeliĉe trafis unu kun gusto de vomaĵo, kaj 
ekde tiam ili bedaŭrinde perdis sian allogon por mi. — sed mi supozas, ke 
mi riskus nenion ĉe bona tofeo, ĉu?” 

Li ridetis kaj ĵetis flavbrunan ĵeleeron en sian buŝon. Tiam li 
strangoletiĝis kaj diris, “Domaĝe! Jen orelvakso!” 

S-ino Pomfrej, la flegistino, estis afabla virino, sed tre strikta. 

“Nur kvin minutojn,” Hari petegis. 

“Tute ne.” 

“Vi enlasis profesoron Zomburdo...” 

“Nu, kompreneble, temis pri la lernejestro, jen tute alia afero. Vi 
bezonas ripozon.” 

“Rigardu, mi ja ripozas, tute kuŝante. Ho, bonvolu, sinjorino Pomfrej...” 

“Ho, bone,” ŝi diris. “Sed nur kvin minutojn.” 

Kaj ŝi enlasis Ron kaj Hermionan. 

“Hari!” 

Hermiona aspektis, kvazaŭ ŝi estus ĵetonta siajn brakojn ĉirkaŭ lin 
denove, sed Hari ĝojis, ke ŝi detenis sin, ĉar lia kapo ankoraŭ doloris ege. 

“Ho, Hari, ni timis, ke vi estis — Zomburdo tiom zorgis —” 

“La tuta lernejo parolas pri tio,” diris Ron. “Kio vere okazis?” 

Estis unu el la raraj fojoj, kiam la vera rakonto estis eĉ pli stranga kaj 
ekscitiga ol la senbridaj onidiroj. Hari rakontis ĉion: pri Ciuro, la spegulo, la 
Ŝtono, kaj Voldemorto. Ron kaj Hermiona estis helpema aŭdantaro; ili 
anhelis je la ĝustaj tempoj, kaj kiam Hari diris al ili kio kuŝis sub la turbano 
de Ciuro, Hermiona ekkriis laŭte. 

“Do la Ŝtono estas for?” diris Ron finfine. “Flamel simple mortos?” 

“Mi diris ĝuste tion, sed Zomburdo opinias, ke — kiel li diris tion? — 
“por la bonorda menso, la morto estas simple la sekvanta granda aventuro.”” 

“Mi ĉiam diris, ke li frenezas,” diris Ron, aspektante ege iImpresate pri 
kiom lia heroo frenezas. 

“Kaj kio okazis al vi ambaŭ?” diris Hari. 

“Nu, mi reiris senprobleme,” diris Hermiona. “Mi revigligis Ron — tio 
daŭris iom da tempo — kaj ni impetis al la strigejo por kontakti 
Zomburdon, kiam ni trafis tiun en la vestiblo — li jam sciis — li nur diris, 
“Hari postkuras lin, ĉu ne?” kaj forflugis al la tria etaĝo.” 

“Laŭ via supozo, ĉu li intencis, ke vi faru tion?” diris Ron. “Post kiam li 
sendis al vi la mantelon de via patro, kaj la ceteraj aferoj?” 

“Nu,” Hermiona eksplodis, “ se li intencis tion — mi volas diri — tio 


estas hontinda — vi povus esti mortigita.” 

“Ne, ne estas hontinda,” diris Hari penseme. “Li estas originala viro, 
Zomburdo. Mi opinias, ke li kvazaŭe volis doni al mi ŝancon. Mi kredas, ke 
li scias proksimume ĉion, kio okazas ĉi tie, fakte. Laŭ mia supozo, li sufiĉe 
bone komprenis, ke ni intencis provi tion, kaj anstataŭ bari nin, li nur 
instruis nin sufiĉe por helpi. Mi ne kredas, ke tio okazis hazarde, ke li lasis 
min ekscii, kiel la spegulo funcias. Tio aspektas kvazaŭ li pensus, ke mi 
rajtas alfronti Voldemorton, se mi kapablas...” 

“Zomburdo ja frenezas, sendube,” diris Ron fiere. “Aŭskultu, vi devas 
fariĝi sufiĉe forta por la semestrofina bankedo morgaŭ. La poentoj estas 
sumigitaj, kaj Rampeno venkis, kompreneble — vi ne partoprenis la finan 
kvidiĉan matĉon, kaj sen vi Korakungo facile premfrakasis nin — sed la 
manĝaĵoj estos elstaraj.” 

Je tiu momento, s-ino Pomfrej hastis proksimen. 

“Vi jam havis dek kvin minutojn, nun FOR,” ŝi diris firme. 

Post noktodaŭro da bona dormo, Hari sentis sin preskaŭ bonstata. 

“Mi dezirus ĉeesti la bankedon,” li diris al s-ino Pomfrej dum ŝi netigis 
lajn multajn skatolojn da bombonoj. “Mi povos, ĉu ne?” 

“Profesoro Zomburdo diras, ke oni permesu vin ĉeesti,” ŝi diris 
indignete, kvazaŭ laŭ ŝia opinio prof. Zomburdo ne komprenus kiel riskaj la 
bankedoj povas esti. “Kaj vi havas alian vizitanton.” 

“Do, bone,” diris Hari. “Kiu estas tiu?” 

Hagrid krablis tra la pordo dum li parolis. Kiel kutime, kiam li estis 
endome, Hagrid aspektis tro granda por esti permesata. Li sidiĝis apud Hari, 
nur ĵetis rigardon al li, kaj eksplodis pro larmoj. 

“Tiu — estes — mia — aĉa — kulpo!” li singultis, kun sia vizaĝo en la 
manoj. “Mi sc”ig's al la mava bestid”, ki”l pret”rpasi Lanugan! Mi dir”s ti'n 
al li! Ti” est's la sola “fero, ki'n li ne sci”s, kaj mi don”s ĝin al “1. Vi pov's 
esti morta! Kaj por “avi drakan ovon! Mi n'niam trinkos denove! Mi deves 
esti forp' lita, kaj sendita por ekzil” kun la mogloj!” 

“Hagrid!” diris Hari, ŝokita pro la vido de Hagrid tremanta kun bedaŭro 
kaj aflikto, kun egaj larmoj likantaj en lian barbon. “Hagrid, li nepre estus 
malkovrinta tion alie; temas de Voldemorto; li eltrovus ĝin, eĉ se vi ne dirus 
tion al li.” 

“Vi pov”s esti murdita!” singultis Hagrid. “Kaj ne diru la nomon!” 


“VOLDEMORTO!” Hari kriegis, kaj Hagrid estis tiel ŝokita, ke li ĉesis 
plori. “Mi trafis lin, kaj mi nomas lin per lia nomo. Bonvolu gajiĝi, Hagrid, 
ni savis la Ŝtonon, ĝi estas for, li ne povos uzi ĝin. Prenu Ĉokoladan Ranon, 
mi havas amason...” 


Hagrid viŝis sian nazon per sia mandorso kaj diris, “Ti” r'memoriges jon 
al mi. Mi alport”s donacon por vi.” 

“Tio ne estus ermenaĵa sandviĉo, ĉu””” diris Hari nervoze, kaj je la unua 
fojo Hagrid ridis feble. 

“Ne. Zomburd” don's al mi lib'rtagon “ieraŭ por ke mi pr'tigu ĝin. 
Kompr'neble li dev”s maldungi min — tam'n, mi “aves ti'n por Vi...” 

Ĝi aspektis kiel bela libro kun leda bindaĵo. Hari malfermis ĝin 
scivoleme. Ĝi estis plena je sorĉistaj fotoj. Ridetante, kaj mansalutante al li 
de ĉiu paĝo estis liaj gepatroj. 

“ “Send's strigojn al ĉiuj el “a jamaj lernejk”legoj de viaj g'patroj, 
petante fotojn...”sci”s, ke vi ne “aves iun ajn...ĉu plaĉes al vi?” 

Hari ne povis paroli, sed Hagrid komprenis. 

Hari trovis sola sian vojon malsupren al la semestrofina bankedo tiun 
vesperon. Li malfruiĝis pro la zorgoj de s-ino Pomfrej, kiu insistis, ke ŝi 
faru finan ekzamenon de li, kaj pro tio la Granda Halo jam estis plena. Ĝi 
estis festonita kun la verda kaj arĝenta koloroj de Rampeno, por festi tion, 
ke Rampeno gajnis la Dompokalon je la sepa fojo sinsekve. Ega standardo 
montranta la Rampenan serpenton kovris la muron malantaŭ la Ĉefa Tablo. 

Kiam Hari eniris, ekis silento, kaj tiam ĉiuj komencis laŭte paroli 
samtempe. Li glitis en sidejon inter Ron kaj Hermiona ĉe la Oragrifa tablo, 
kaj klopodis ignori tion, ke homoj stariĝis por vidi lin. 

Feliĉe, Zomburdo alvenis je momentoj poste. La babilado iom post iom 
ĉesis. 

“Jen plia jaro for!” Zomburdo diris gaje. “Kaj mi devas ĝeni vin per la 
anhelanta alparolo de maljunulo antaŭ ol ni plendente almordos nian 
bongustan festenon. Kia jaro ĝi estis! Mi esperas, ke viaj kapoj nun estas 
iom pli plenaj ol antaŭe... vi havos tutan someron por malplenigi ilin sufiĉe 
antaŭ ol la nova jaro komencos...” 

“Nun, laŭ mia kompreno, necesas fordoni ĉi tiu Dompokalo, kaj la 
poentoj nombriĝas tiel: en la kvara rango, Oragrifo, kun tricent dek du 
poentoj; en la tria, Hupopufo, kun tricent kvindek du; Korakungo havas 
kvarcent dudek ses, kaj Rampeno kvarcent sepdek du.” 

Ŝtormo da huraoj kaj stampfoj eksplodis de la Rampena tablo. Hari 
povis vidi Drakon Malfid bati la tablon per sia pokalo. Estis naŭza aspekto. 

“Jes, Jes, bone farite, Rampeno,” diris Zomburdo. “Tamen, la okazojn 
lastatempajn ni nun devas preni en la kalkulon.” 

La ĉambro eksilentiĝis. La ridetoj de la Rampenaj iom mallarĝiĝis. 

“Nu,” diris Zomburdo. “Mi havas kelkajn lastajn poentojn por disdoni. 
Nu, atendu. Jes...” 

“Unue — al sinjoro Rejnaldo Tordeli...” 


La vizaĝo de Ron fariĝis purpura; li aspektis kiel rafano kun forta 
sunbrulo. 

“,..pro la plej bone ludita ŝakludo, kiun Porkalo estas vidinta dum 
multaj jaroj, mi premias Oragrifan Domon je kvindek poentoj.” 

Oragrifaj huraoj kvazaŭ levis la sorĉitan plafonon; la steloj supraj ŝajne 
tremis. Persi aŭdiĝis dirante al la aliaj prefektoj, “Mia frato, vi scias! Mia 
plej juna frato! Li preterpasis la egan ŝakpecaron de MakGongal!” 

Finfine silentis denove. 

“Due — al sinjorino Hermiona Granĝer... pro la aplomba uzo de logiko 
fronte al fajro, mi premias Oragrifan Domon je kvindek poentoj.” 

Hermiona kaŝis sian vizaĝon en siaj brakoj; Hari ege suspektis, ke ŝi 
ekploris. Oragrifaj ĉie laŭ la tablo ekstazis — ili ĵus gajnis cent poentojn. 

“Trie — al sinjoro Hari Potter...” diris Zomburdo. La ĉambro fariĝis 
morte silenta. “...pro pura aŭdaco kaj elstara kuraĝo, mi premias Oragrifan 
Domon je sesdek poentoj.” 

La bruo fariĝis surdiga. Kiuj povis kalkuli dum ili raŭkigis sin kriante, 
tiuj komprenis, ke Oragrifo nun havis kvarcent sepdek du poentojn — 
precize same kiel Rampeno. Ili egalgajnis la Dompokalon — se nur 
Zomburdo estus doninta al Hari solan poenton plian... 

Zomburdo levis sian manon. Iom post iom la ĉambro silentiĝis. 

“Ekzistas multaj specoj de kuraĝo,” diris Zomburdo, ridetante. “Ni 
bezonas grandan kuraĝon por alfronti niajn malamikojn, sed ĝuste tiom por 
alfronti niajn amikojn. Pro tio mi premias je dek poentoj sinjoron Nevil 
Longejo.” 

lu staranta ekster la Granda Halo povis supozi, ke ia eksplodo ĵus 
okazas, tiel laŭta estis la bruo, kiu eruptis de la Oragrifa tablo. Hari, Ron, 
kaj Hermiona ekstaris por krii kaj hurai dum Nevil, blanka pro ŝoko, 
malaperis sub amason da homoj kiuj ĉirkaŭbrakis lin. Li neniam gajnis eĉ 
solan poenton por Oragrifo antaŭ tiam. Hari, ankoraŭ huraante, frapetis al 
Ron la ripojn kaj montris Malfid, kiu ne povus aspekti pli ŝokate kaj 
hororante, se oni ĵus sorĉus lin per la Korpo-Krampa Malbeno. 

“Kiu signifas,” Zomburdo vokis super ŝtormo de aplaŭdoj, ĉar eĉ 
Korakungo kaj Hupopufo jubilis la forfalon de Rampeno, “ke ni bezonas ian 
ŝanĝon de dekoracio.” 

Li plaŭdis permane. Momente, la verdaj drapiraĵoj fariĝis skarlataj, kaj 
la arĝentaj fariĝis oraj; la ega Rampena serpento malaperis, kaj impona 
Oragrifa leono anstataŭis ĝin. Jen Snejp premis la manon de prof. 
MakGongal, kun terura, perfortata rideto. Li ĵetis rigardon rekte al Hari kaj 
Hari rekonis tuj, ke la sentoj de Snejp teme de li ne estis ŝanĝitaj je eta 
iomo. Tio ne koncernis Hari. Ŝajne la vivo fariĝos denove normala je la 


venonta jaro, aŭ tiel normala, kiel eblas ĉe Porkalo. 

Por Hari tio estis la plej bona vespero de la vivo, eĉ pli bona ol venki je 
kvidiĉo, aŭ festi Kristnaskon, aŭ bate svenigi montajn trolojn... li neniam, 
neniam forgesos ĉi tiun vesperon. 

Hari preskaŭ forgesis, ke la ekzamenaj notoj ankoraŭ venos, sed tamen 
ili alvenis. Surprizege al li kaj Ron, ambaŭ sukcesis la jaron kun bonaj 
notoj; Hermiona, kompreneble, ricevis la plej bonajn notojn inter la 
unuajaraj. Eĉ Nevil iel eltenis, ĉar lia bona Herbologia noto kompensis lian 
abisman Pocian noton. Ili esperis, ke Klus, kiu estis preskaŭ tiel stulta, kiel 
li estis kruela, fariĝu eksigata, sed ankaŭ li sukcesis. Estis domaĝe, sed kiel 
Ron diris, oni ne povas havi ĉiun deziron en la vivo. 

Kaj subite iliaj ŝrankoj estis malplenaj, iliaj kofroj estis pakitaj, la bufo 
de Nevil troviĝis kaŭranta en angulo de la necesejo; oni distribuis avizilojn 
al ĉiuj el la studentoj, avertante ilin, ke ili ne uzu magion dum la ferioj. (“Mi 
ĉiam esperas, ke ili forgesu disdoni tiujn,” diris Fredo Tordel malfeliĉe); 
Jen Hagrid por gvidi ilin malsupren al la floto da boatoj, kiuj velas trans la 
lagon; ili eniris en la Porkalan Ekspreson; babilante kaj ridante dum la 
kamparo iĝis pli kaj pli verda kaj neta; manĝante Berĉjo Boc” Ĉiagustajn 
Ĵeleerojn dum ili rapidis preter moglajn urbetojn; demetante iliajn sorĉistajn 
robojn, kaj surmetante jakojn kaj paltojn; alvenante apud la kajo numero 
naŭ kaj tri kvaronoj ĉe la Kings Kros stacidomo. 

Daŭris sufiĉe da tempo antaŭ ol ili eliris de la kajo. Maljuna ŝrumpa 
gardisto estis tie ĉe la bileta kontrolejo, lasante ilin iri nur podue, potrie tra 
la pordo, tiel ke ili ne logu atenton kaj timigu la moglojn per amasa 
eksplodo eksteren samtempe el solida muro. 

“Vi devas veni kaj viziti min ĉisomere,” diris Ron, “vi ambaŭ — mi 
sendos al vi strigon.” 

“Dankon,” diris Hari, “mi bezonos ion por antaŭĝui.” 

Homoj ŝancelis ilin dum ili moviĝis antaŭen kontraŭ la pordo reen al la 
mogla mondo. Iuj vokis: 

“Adiaŭ, Hari!” 

“Ĝis, Potter!” 

“Ankoraŭ fama,” diris Ron kun larĝa rideto. 

“Tio certe ne estos la kazo kie mi iros,” diris Hari. 

Li, Ron, kaj Hermiona pasis la pordon kune. 

“Jen l, Panjo, jen li, rigardu!” 

Estis Ĝina Tordeli, la pli juna fratino de Ron, sed ŝi ne montris Ron. 

“Hari Potter!” ŝi pepis. “Rigardu, Panjo! Mi povas vidi —” 

“Silentu, Ĝina, ne decas almontri.” 

S-ino Tordeli ridetis malsupren al ili. 


Aa. 


“Okupitaj ĉijare?” ŝi diris. 

“Ege,” diris Hari. “Dankon pro la molbombono ĉokolada kaj la trikoto, 
sinjorino Tordeli.” 

“Ho, ne menciinde, karulo.” 

“Do, preta?” 

Estis onklo Verno, ankoraŭ purpurvizaĝa, ankoraŭ lipharhava, ankoraŭ 
aspektante furioze pro la aŭdaco de Hari kiu portis strigon en kaĝo tra 
stacidomo plena je ordinaraj homoj. Malantaŭ li staris onklino Petunjo, kaj 
Dadli, aspektante terurataj pro la nura vido de Hari. 

“Vi devas esti la familio de Hari!” diris s-ino Tordeli. 

“Laŭ iu esprimmaniero,” diris onklo Verno. “Hastu, knabo, ni ne havas 
la tutan tagon por tio.” Li marŝis for. 

Hari marŝis malrapide por havi finan parolon kun Ron kaj Hermiona. 

“Do, ni vidos nin dum la somero.” 

“Mi esperas, ke vi havos — e — bonajn feriojn,” diris Hermiona, 
rigardante dubeme al onklo Verno, ŝokate, ke iu ajn povas esti tiel 
malagrabla. 

“Ho, mi havos,” diris Hari, kaj ili surpriziĝis pri la rideto, kiu ampleksis 
lian vizaĝon. “7li ne scias, ke ni ne rajtas uzi magion hejme. Mi intencas 
amuzi min multe kun Dadli ĉisomere...” 


Nomindekso 


Aberik Grunio Aberic Grunnion 

Abot Abbott 

Adalbert Adalbert 

Adriano Adrian 

Agripo Agrippa: Heinrich Cornelius Agrippa, germana magiisto de la 
16a jarcento 

Akcipitro Goshawk: akcipitro 

Albus Albus: blanka (latina) 

Alĉjo Al: karesformo de Alberto 

Alico Alicia: formo de Alice 

Alio Switch: interŝanĝo 

Anĝelina Angelina: anĝelo 

Arbo Wood: arbo; ligna klabo 

Argus Argus: mita filo de Zeŭso kaj Nioba, monstro homforma, havanta 
cent okulojn (greka) 

Arsenio Arsenius: arseno (latina) 

Barufo Baruffio: (itala) 

Bathilda Bathilda 

Bel Bell: bela, de belle (franca); Bell, sonorilo, angla familinomo 

Berĉjo Bertie: karesformo de Berto 

Binz Binns: rubujoj 

Blackpul B/ackpool: nigra baseno; loko en Londono 

Blagado Waffling: dubsencema 

Blazio Blaise 

Bleĉli B/etchley 

Bobavel Droobles: de drool, bavi, kaj bubble, bobelo 

Boc' Botts 

Bonz Bones: osoj 

Bovpaŝ Bullstrode: virbovo paŝis 

Braŭn Brown: bruna 

Brokelhurst Brockelhurst 

But Boot: boto 

Circo Circe: diino en la Odiseo de Homero 

Ciuro Quirrel: de squirrel, sciuro 


Daĉjo Dave: karesformo de Davido 

Dadli Dudley 

Dadliĉjo Dudleykins: karesformo de Dudley 
Dedalo Daedalus: (greka) 

Denizo Dennis 

Devono Devon: angla kantono 

Diagon' Aleo Diagon Alley: diagonally, diagonale 
Diglo Diggle 

Dijn Dean 

Dika Damo Fat Lady: ŝerznomo por operkantistino 
Dora Doris 

Dozo Jigger: mezuro por likvoro 

Drako Drago: drako (latina) 

Drakokapo Caput Draconis: (latina) 

Dundio Dundee: skota urbo 

Dursli Dursley: brita urbeto 

Eejlopsa Emporio de Strigoj Eeylops Owl Emporium 
Elfrik Elfric 

Emerik Emeric 

Emerik la Fieca Ermeric the Evil 

Enida Enid 

Eta Vinĝing Little Whinging: de whinging, ĝemado 
Faŭko Fang: dentego (angla) 

Fig Figg: figo 

Filida Phyllida filuma 

Finĉ-Fleĉli Finch-Fletchley 

Fingan Finnegan 

Flamel F/amel: alkemisto de la 14a jarcento 
Flirtmeĉo Flitwick: flirti meĉon; angla urbeto 
Florenco Firenze: urbo en norda Italio 

Fredo Fred: karesformo de Frederiko 

Fuĵo Fudge: ĉokolada molbonbono; fuŝa duonrimedo 
Gajngotoj Gringotts: de grin, rideto, kaj ingots, ingotoj; gajni ingotojn 
Georgo George 

Godrikvalo Godrick's Hollow: valeto de Godrik 
Gordon Gordon 

Granda Halo Great Hall 

Granĝer Granĝer: bienisto; stabila, mezklasa 
Greĉjo Greg: karesformo de Gregoro 

Gregoro la Glatparola Gregory the Smarmy 


Grindelvald Grindelwald: arbaro de Grindel 

Grunings Grunings 

Ĝenozo Peeves: de peeve, ĝeni; sugestas nomo por doma ĉefservisto 

Ĝina Ginny: karesformo de Reĝina 

Ĝonson Johnson 

Ĝordan Jordan 

Hagrid Hagrid 

Hanna Hannah 

Hari Harry 

Haroldo Harold 

Harvi Harvey 

Hedvig Hedwig: germana sanktulino de la 13a jarcento 

Hengist de Vudkroft Hengist of Woodcroft: de Hengist, kvina jarcenta 
reĝo de Kento 

Hermiona Hermione: (greka) de Hermeso, helena dio 

Higz Higgs 

Hovardo Howard 

Hupopufo Hufflepuff. de huff and puff, anheli; laborema 

Ivona Yvonne: (franca) 

Jaĉjo Jim: karesformo de Jakobo 

Jakobo James 

Justeno Justin 

Ĵeleeroj Beans (Jelly) 

Ĵurnalo Profeta Daily Prophet 

Kanjo Katie: karesformo de Katerina 

Karlo Charlie: karesformo de Charles, Karlo 

Kento Kent: angla kantono 

Kings Kros Kings Cross: londona stacidomo 

Kliodna Cliodna: mita druidino de Irlando 

Klus Goyle: ravineto (dialekta angla); loko por embuski 

Koaksvillo Cokeworth: vilao de koakso 

Korakungo Ravenclaw: ungo de korako 

Kornelio Cornelius: (latina) 

Krab Crabbe: sugestas crab, krabo 

Krakford Crockford: travadejo de Crock; crock sugestas frenezulon 

Kroĉhoko Griphook 

Kventin Quentin 

Lanuga Fluffy 

Lavenda Lavender 

Ligustra Privet 


Lij Lee 

Likema Kaldrono Leaking Cauldron 

Lilio Lily 

Lisa Lisa 

Longejo Longbottom: kampo apud rivero; larĝkoksa 

Lun Moon 

MakDugal MacDougal: skota familinomo 

MaKGofin McGuffin: skota familinomo 

MaKGongal McGonagall: skota familinomo 

MaKkKino MacKinnons: skota familinomo 

MaKkKul Blotts: makuloj aparte de inko; sugestas skota familinomo 
Malfid Malfoy: malfidela (franca) 

Malkin Malkin 

Malkolm Malcolm 

Mandi Mandy: karesformo de Amanda 

Marĝa Marge: karesformo de Margareta 

Marko Marcus: (latina) 

Merlino Merlin: sorĉisto de la oka jarcento 

Milicen Millicent 

Minerva Minerva: Romana diino de milito kaj inteligenteco 
Miranda Miranda 

Mizgila Mimsy: de miserable, mizera, kaj flimsy, fragila; vorto inventita 
de Lewis Carroll 

Morag Morag 

Morgana Morgana: fikcia sorĉistino, duonfratino de la reĝo Arturo 
Nat Nott 

la Nenomenda /Ĥle-Who-Must-Not-Be-Named 

Nevil Neville 

Nigra Black 

Niko Nick: karesformo de Nikolao 

Nikolao Nicolas 

Nimbuso Nimbus 

Nioba Nioba 

Norberto Norbert 

S-ino Noris Mrs. Norris 

Olivandro Ollivander 

Olivero Oliver 

Oragrifo Griffindor: grifo ora 

Orized Erised: inverso de deziro 

Paddington Paddington: londona stacidomo 


Panzi Pansy: penseo, trikoloreto 

Paracelso Paracelsus: svisa kuracisto kaj alkemisto de la 16a jarcento 

Parafo Flourish: ondostreko sub subskribo 

Parkinson Parkinson 

Parvati Parvati: hindua diino 

Patil Pati! 

Percevalo Perciva! 

Perenela Perenelle: jardaŭra 

Perks Perks 

Pereo Bane: ruinigo 

Persi Percy: karesformo de Percevalo 

Petunjo Petunia: karesformo de Petunio 

s-ro Piedetoj Mr. Paws: piedetoj 

Pinĉ Pince: nazumo, pince-nez (franca) 

Pirs Piers: Petro (norvega) 

Plumpino Bagshot: urbeto proksime de Londono; de bag, malbela 
virino, kaj shot, elĉerpita 

Polkis Polkiss 

Pomfrej Pomfrey: de pommes frites, terpomfritoj (franca) 

Porkalo Hogwarts: krotono; sugestas warthog, fakocero 

Porkokap Hogshead: grandega barelo por ŝipado; sugestas hog's head, 
porkokapo 

Porpington Porpington 

Potter Potter: ceramikisto; originala tipo 

Preskaŭ Senkapa Niko Mearly Headless Nick 

Pruet Prewett 

Ptolemeo Ptolemy: astronomo kaj matematikisto de la dua jarcento 

Pulo Pucey: pulkolora 

Rampeno Sbytherin: de slither in, rampi ene 

Rejnaldo Ronald 

Ron Ron: karesformo de Rejnaldo 

Relvida Railview: vido sur fervojo 

Ruan Ronan: ruana; irlanda sanktulo 

Rubeo Rubeus 

Sali-Anna Sally-Ann 

Severus Severus: severa (latina) 

Siliko Flint 

Siriuso Sirius: nomo de la ĉefstelo de konstelacio Granda Hundo 

Skabro Skabbers: skabia (dialekta angla); plena je krustoj 

Skamandro Skamander: rivero en Anatolio; sugestas salamander, 


salamandro 

Smeltinzo Smeltings: sugestas smelter, fandejo 

Snejp Snape: urbo en norda Anglio; sugestas snipe, kaŝpafi, kaj snake, 
serpento 

Spineto Spinnet: malgranda klaviceno 

Sporo Spore: sporo 

Sproso Sprout: sproso 

Surio Surrey: angla kantono 

Suzana Susan 

Ŝemus Seamus 

Ŝteleti Filch: ŝteleti 

Ŝtonbara Stonewall: ŝtona baro aŭ muro; stonewall, obstrukci obstine 

Ŝvarcvaldo Black Forest: nigra arbaro (germana); granda arbaro en 
sudokcidenta Germanio 

Teĉjo Ted: karesformo de Teodoro 

Terenc Terence: Terencio 

Teri Terry: karesformo de Terencio 

Tiblido Tibbles 

Tomaso Thomas 

Tordeli Weasley: mustelsimila 

Tremo 7rimble: sugestas tremble, tremi 

Trevor 7revor 

Triton Newrt: mallongiĝo de Newton; sugestas newt, tritono, trituro 

Tufa Tufiy 

Turpin T7urpin 

Umberto Humberto 

Urik la Freneza Uric the Oddball: oddball, originala 

Ŭejneĉjo ickle Wonnie: ŝajnigo de beba prononco 

Ŭeno Wonnie: ŝajnigo de beba prononco 

Vajt-Insulo Isle of Wight 

Verno Vernon 

West-ham West Ham: anglia urbo; signifas okcidenta vilageto; 
prononco: ŭest ham 

Vilĉjo Bi//: karesformo de Vilhelmo 

Vindictus Vindictus: venĝema 

Viridian Viridian 

V-Scias-Kiu You-Know-Who 

Viskio Hooch: viskio (angla slango) 

Voldemorto Vo!demort: flugilo de morto (franca) 

Zabini Zabini 


Zomburdo Dumbledore: burdo (antikva angla) 


Terminaro 


akonito aconite: genro Aconitum (latina) 

balailo broomstick 

balastango broomstick 

batisto Beater 

bezoaro bezoar 

brufantomo poltergeist 

ĉasisto Chaser 

colo tradicia brita mezurunuo de longo, kiu egalas 25,4 milimetrojn 

Drakokapo Caput Draconis (latina) 

Estingilo Put-Outer 

Feaĉo bogie 

flano de Jorkŝiro Yorkshire Pudding 

flugbalailo broomstick 

fraksinelo dittany: Dictamnus albus (latina); diktamno 

galiono Galleon 

gardisto Keeper 

gufo Eagle owl: Bubo bubo (latina) 

harpio monstro havanta formon kiel virinkapa birdo, aŭ flugilhava 
virino. 

Herbologio Herbology 

hilo tree frog: amfibio, parenca al bufo, vivanta en arboj 

kara mia! My goodness! 

kaskofloro monkshood: Aconitum ...; vidu napelo 

kavaliro Sir 

klabulo Bludger: de bludgeon, bati forte 

kneto Knut 

krembulko kun ĉokolada glazuro Chocolate eclair 

kukurba pasteĉo Pumpkin pasty 

kvaflo Quaffle: sugestas quaff, trinki, kaj waffle, dubasencumi 

Kvidiĉo Quiddich: fiktive devena de kvera fosaĵo, queer ditch; kvera 
digo; sugestas quiddit, bagatelaĵo 

lupfantomo werewolf: homo, kiu alformiĝas en lupon pro lumo de la 
plena luno 

mantelo (senmanika) cloak 


Mavaj Lertoj Dark Arts 

melastorteto treacle tart 

moglo Muggle: diminuativo de Mug (dialekta angla); stultulo 

molbombono ĉokolada fudge: 

napelo wolfbane: Aconitum napellus (latina) 

neĝostrigo Snowy owl: Nyctea scandiaca (latina) 

noktuo Little owl: Athene noctua (latina); la originala brown owl ne 
ekzistas kiel specio 

oreko Golden Snitch 

otuso Screech owl: genro Otus (latina) 

patkuko crumpet 

pezle paisley: tartana desegno devena de la skota urbo Paisley 

pipromentsukeraĵoj Peppermint Humbugs 

proparolant-koboldo spokesgoblin 

Ronkilo Conk: ŝercvorto por nazo 

ronkokluki chortle 

savarino frifle 

sirnio Tawny owl: Syrnium aluco (latina) 

skorpeno /lionfish: fiŝo de genro Scorpaena, kies naĝilostoj havas 
venenglandojn 

sorĉkadavro zombie: kadavro revigligita per sorĉo 

stango broomstick 

ermenaĵa sandviĉo stoat sandwich 

sukerbulko plenigita de konfitaĵo Jelly rol! 

ŝiklo sickle 

teuja kovrilo tea cozy: peploma sako por konservi teujin konvene 
varma 

Transformado Transfiguration 

turstrigo Barn owl: Strix flammea (latina); Tyto alba 

Tutmemorilo Remembrall 

unco tradicia brita mezurunuo de pezo 

vergo wand 


1 


Ronkokluki: eligi la sono, kiu estas miksaĵo de kluko (chuckle) kaj 
ronko (snort). Angle: chortle — inventita de la verkisto Lewis Carroll, tiu 
nun estas konata angla vorto. 


2 


Fikcia varnomo por glaciaĵo. De melbo: frandaĵo el glaciaĵo, frukto, 
frandopureo, k kirlita kremo. 


“amiko” en la portugala 


4 


Angle: “Tiptoe through the Tulips”. Kanto famigita de la originala 
muzikisto “Tiny Tim” Herbert Khaury 


mava: malbona 


Halovino (angle: Hallowe”en) festo je la 3la de oktobro, ĉefe en Britio 
kaj Nord-Ameriko, kiam oni tradicie maskaradas kiel gesorĉistoj, fantomoj, 
aŭ similaj. Esperante: antaŭvespero de ĉiusanktula tago. 


ĝi 


harpio: monstro havanta formon kiel virinkapa birdo, aŭ flugilhava 
virino. 


8 


unco: tradicia brita mezurunuo de pezo, kiu egalas 28.4 gramoj 


specoj de strigo 


10 


brita monunuo 


11 


ondostreko sub subskribo 


12 


tradicia brita mezurunuo de longo, kiu egalas 25,4 milimetrojn 


13 


angle: Kings Cross Station 


14 


Angla karesformo de Frederiko 


15 


Angla karesformo de Rejnaldo 


16 


“ne ĉagreniĝu” 


17 


Mars: varnomo de dolĉaĵo el nugato kaj ĉokolado 


18 


ĵeleero: dolĉaĵo havanta gelatenaĵa kerno en sukera ŝelo 


19 


blovgumo: maĉgumo taŭga por blovi en bobelojn 


20 


tradicia brita manĝaĵo 


21 


Mizgila: (angle: mimsy) kunmetita vorto signifanta “mizera” kaj 
“fragila”. La vorto estis inventita de Lewis Carroll. 


22 


Kaĉa deserto el rizo, lakto, sukero, kaj spicoj. 


23 


malpermesata 


24 


La mita Argus estis la filo de Zeŭso kaj Nioba. Li estis monstro 
homforma, escepte havanta cent okulojn. 


25 


Kadavro revigligita per sorĉo 


26 


speco de pafarko kun ligna fusto por direkti la sagon 


21 


Urbo en Anglio (prononco: Ŭest Ham) 


28 


speco de granda strigo 


29 


Olivero Arbo: La angla “Oliver Wood” sugestas arbareton de olivarboj. 
“Wood” sole, krom simple ligno, ankaŭ sugestas sportan klabon el ligno. 


30 


Studento en la kvina jaro de studado 


31 


De la angla “clean sweep,” kio signifas, ke oni gajnas ĉiun vetona sur 
la tablo, aŭ balaas la tablon je vetoj. 


32 


pivoti sin kiel rado 


33 


Homo komisiita de duelanto por kontroli la batalon 


34 


fiŝo, kies naĝilostoj havas venenglandojn. Angle: lionfish 


35 


amfibio, parenca al bufo, vivanta en arboj 


36 


angle: crumpets 


37 


angle: marshmallows; malgrandaj pecoj da ŝaŭmsukeraĵo 


38 


la kavaliro, rajdante ĉevalon, moviĝas kiel la ĉevalo en mogla ŝako 


39 


penco: Brita monunuo egalvalora al centono da pundo 


40 


molbombono ĉokolada: angle: fudge 


41 


angle: chipolatas 


42 


angle: crackers 


43 


angle: paisley: tartana desegno devena de la skota urbo Paisley 


44 


lupfantomo: homo, kiu alformiĝas en lupon pro lumo de la plena luno 


45 


speco de arbo 


46 


planto, kies floroj ellasas ekflameblajn vaporojn. angle: dittany 


47 


speco de vigla danco , tradicia en Skotlando 


48 


turbuli: flui kun kirla movado 


49 


maldekstre 


