<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>JUĜISTOJ</title>
   </head>
   <body background="../bld/papero.jpg">
      <div class="header"><span class="header_left"><a href="libro_jos.html">&lt;&lt;&nbsp;JOSUO</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">JUĜISTOJ</h3>
      <div class="dist_chapter"></div>
      <h3 class="chapternr">1</h3>
      <p class="first_p">Post la morto de Josuo la Izraelidoj demandis la Eternulon,
         dirante: Kiu el ni plej antaŭe devas iri kontraŭ la Kanaanidojn,
         por militi kontraŭ ili?<em class="versenr"> 2</em> Kaj la Eternulo diris: Jehuda iros; jen
         Mi transdonas la landon en liajn manojn.<em class="versenr"> 3</em> Tiam Jehuda diris al
         sia frato Simeon: Iru kun mi en mian sorton, kaj ni militos
         kontraŭ la Kanaanidoj; kaj mi ankaŭ iros kun vi en vian sorton.
         Kaj Simeon iris kun li.<em class="versenr"> 4</em> Kaj Jehuda iris, kaj la Eternulo
         transdonis en liajn manojn la Kanaanidojn kaj la Perizidojn; kaj
         ili batis el ili en Bezek dek mil homojn.<em class="versenr"> 5</em> Kaj ili renkontis
         Adoni-Bezekon en Bezek kaj batalis kontraŭ li kaj venkobatis la
         Kanaanidojn kaj la Perizidojn.<em class="versenr"> 6</em> Kaj Adoni-Bezek forkuris; sed
         ili postkuris lin kaj kaptis lin kaj dehakis la dikfingrojn de
         liaj manoj kaj piedoj.<em class="versenr"> 7</em> Kaj Adoni-Bezek diris: Sepdek reĝoj kun
         dehakitaj dikfingroj de la manoj kaj piedoj kolektadis
         panrestaĵojn sub mia tablo; kiel mi agis, tiel Dio repagis al mi.
         Kaj oni venigis lin en Jerusalemon, kaj li mortis tie.
      </p>
      <p class="p"><em class="versenr"> 8</em> Kaj la Jehudaidoj militis kontraŭ Jerusalem kaj prenis ĝin kaj
         venkobatis ĝin per glavo, kaj la urbon ili forbruligis.<em class="versenr"> 9</em> Poste
         la Jehudaidoj iris, por militi kontraŭ la Kanaanidoj, kiuj loĝis
         sur la monto kaj en la suda regiono kaj sur la malaltaĵo.<em class="versenr"> 10</em> Kaj
         Jehuda iris al la Kanaanidoj, kiuj loĝis en Ĥebron (la nomo de
         Ĥebron antaŭe estis Kirjat-Arba), kaj venkobatis Ŝeŝajon kaj
         Aĥimanon kaj Talmajon.<em class="versenr"> 11</em> Kaj de tie li iris al la loĝantoj de
         Debir (la nomo de Debir antaŭe estis Kirjat-Sefer).<em class="versenr"> 12</em> Kaj Kaleb
         diris: Kiu venkobatos Kirjat-Seferon kaj prenos ĝin, al tiu mi
         donos mian filinon Aĥsa kiel edzinon.<em class="versenr"> 13</em> Kaj prenis ĝin Otniel,
         filo de Kenaz, la pli juna frato de Kaleb; kaj li donis al li
         sian filinon Aĥsa kiel edzinon.<em class="versenr"> 14</em> Kaj kiam ŝi venis, ŝi instigis
         lin peti de ŝia patro kampon. Kaj ŝi malsupreniĝis de la azeno;
         kaj Kaleb diris al ŝi: Kio estas al vi?<em class="versenr"> 15</em> Kaj ŝi diris al li:
         Donu al mi benon; ĉar vi donis al mi teron sudflankan, tial donu
         al mi ankaŭ akvofontojn. Kaj Kaleb donis al ŝi fontojn suprajn
         kaj fontojn malsuprajn.
      </p>
      <p class="p"><em class="versenr"> 16</em> Kaj la idoj de la Kenido, bofrato de Moseo, iris el la urbo de
         Palmoj kun la idoj de Jehuda en la dezerton de Jehuda, kiu estas
         sude de Arad; kaj ili venis kaj ekloĝis kune kun la popolo.<em class="versenr"> 17</em> Kaj Jehuda iris kun sia frato Simeon, kaj ili venkobatis la
         Kanaanidojn, kiuj loĝis en Cefat, kaj detruis ĝin, kaj donis al
         la urbo la nomon Ĥorma.<em class="versenr"> 18</em> Kaj Jehuda prenis la urbojn Gaza kun
         ĝiaj limoj kaj Aŝkelon kun ĝiaj limoj kaj Ekron kun ĝiaj limoj.<em class="versenr"> 19</em> Kaj la Eternulo estis kun Jehuda, kaj li ekposedis la monton.
         Sed li ne povis forpeli la loĝantojn de la valo, ĉar ili havis
         ferajn ĉarojn.<em class="versenr"> 20</em> Kaj oni donis al Kaleb Ĥebronon, kiel diris
         Moseo; kaj li elpelis el tie la tri filojn de Anak.<em class="versenr"> 21</em> Sed la
         Jebusidojn, kiuj loĝis en Jerusalem, la Benjamenidoj ne elpelis;
         kaj la Jebusidoj loĝis kun la Benjamenidoj en Jerusalem ĝis la
         nuna tago.
      </p>
      <p class="p"><em class="versenr"> 22</em> Kaj iris ankaŭ la Jozefidoj al Bet-El; kaj la Eternulo estis
         kun ili.<em class="versenr"> 23</em> Kaj la Jozefidoj esplorrigardis Bet-Elon (la nomo de
         la urbo antaŭe estis Luz).<em class="versenr"> 24</em> Kaj la esplorrigardantoj vidis
         viron, irantan el la urbo, kaj ili diris al li: Montru al ni la
         eniron en la urbon, kaj ni faros al vi favoraĵon.<em class="versenr"> 25</em> Kaj li
         montris al ili la eniron en la urbon, kaj ili venkobatis la urbon
         per glavo; sed tiun viron kaj lian tutan familion ili
         forliberigis.<em class="versenr"> 26</em> Kaj la viro iris en la landon de la Ĥetidoj, kaj
         konstruis urbon, kaj donis al ĝi la nomon Luz; tia estas ĝia nomo
         ĝis la nuna tago.
      </p>
      <p class="p"><em class="versenr"> 27</em> Kaj Manase ne ekposedis la urbojn Bet-Ŝean kun ĝiaj urbetoj
         kaj Taanaĥ kun ĝiaj urbetoj, kaj la loĝantojn de Dor kaj de ĝiaj
         urbetoj kaj la loĝantojn de Jibleam kaj de ĝiaj urbetoj kaj la
         loĝantojn de Megido kaj de ĝiaj urbetoj; kaj la Kanaanidoj plue
         loĝis en tiu lando.<em class="versenr"> 28</em> Kiam Izrael fortiĝis, li faris la
         Kanaanidojn tributuloj, sed ne elpelis ilin.
      </p>
      <p class="p"><em class="versenr"> 29</em> Kaj Efraim ne elpelis la Kanaanidojn, kiuj loĝis en Gezer; kaj
         la Kanaanidoj loĝis inter li en Gezer.
      </p>
      <p class="p"><em class="versenr"> 30</em> Zebulun ne forpelis la loĝantojn de Kitron, nek la loĝantojn
         de Nahalol; kaj la Kanaanidoj loĝis inter li, kaj fariĝis
         tributuloj.
      </p>
      <p class="p"><em class="versenr"> 31</em> Aŝer ne forpelis la loĝantojn de Ako, nek la loĝantojn de
         Cidon, nek de Aĥlab, nek de Aĥzib, nek de Ĥelba, nek de Afek, nek
         de Reĥob.<em class="versenr"> 32</em> Kaj la Aŝeridoj loĝis meze de la Kanaanidoj,
         loĝantoj de la lando; ĉar ili ne forpelis ilin.
      </p>
      <p class="p"><em class="versenr"> 33</em> Naftali ne forpelis la loĝantojn de Bet-Ŝemeŝ, nek la
         loĝantojn de Bet-Anat; kaj li loĝis meze de la Kanaanidoj,
         loĝantoj de la lando; kaj la loĝantoj de Bet-Ŝemeŝ kaj de Bet-Anat 
         fariĝis liaj tributuloj.
      </p>
      <p class="p"><em class="versenr"> 34</em> Kaj la Amoridoj premis la Danidojn sur la monton, ne
         permesante al ili malsupreniri en la valon.<em class="versenr"> 35</em> Kaj la Amoridoj
         plue loĝis sur la monto Ĥeres, en Ajalon kaj en Ŝaalbim; sed la
         mano de la Jozefidoj pezis sur ili, kaj ili fariĝis tributuloj.<em class="versenr"> 36</em> Kaj la limo de la Amoridoj estis de la loko, kie leviĝas
         Akrabim, de Sela pli alten.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj venis anĝelo de la Eternulo el Gilgal al Boĥim, kaj diris:
         Mi elkondukis vin el Egiptujo, kaj venigis vin en la landon, pri
         kiu Mi ĵuris al viaj patroj, kaj Mi diris: Mi neniam rompos Mian
         interligon kun vi;<em class="versenr"> 2</em> sed vi ne faru interligon kun la loĝantoj de
         ĉi tiu lando, iliajn altarojn detruu. Sed vi ne obeis Mian voĉon;
         kial vi tion faris?<em class="versenr"> 3</em> Tial Mi diras: Mi ne forpelos ilin de vi,
         kaj ili estos por vi kaptilo, kaj iliaj dioj estos por vi falilo.<em class="versenr"> 4</em> Kaj kiam la anĝelo de la Eternulo parolis tiujn vortojn al ĉiuj
         Izraelidoj, la popolo levis sian voĉon kaj ploris.<em class="versenr"> 5</em> Kaj ili
         donis al tiu loko la nomon Boĥim. Kaj ili tie buĉis oferojn al la
         Eternulo.
      </p>
      <p class="p"><em class="versenr"> 6</em> Kaj Josuo forliberigis la popolon, kaj la Izraelidoj iris ĉiu
         al sia hereda parto, por ekposedi la landon.<em class="versenr"> 7</em> Kaj la popolo
         servis al la Eternulo dum la tuta vivo de Josuo, kaj dum la tuta
         vivo de la plejaĝuloj, kiuj vivis longe post Josuo, kaj kiuj
         vidis ĉiujn grandajn farojn de la Eternulo, kiujn Li faris al
         Izrael.<em class="versenr"> 8</em> Kaj mortis Josuo, filo de Nun, servanto de la Eternulo,
         en la aĝo de cent dek jaroj.<em class="versenr"> 9</em> Kaj oni enterigis lin inter la
         limoj de lia posedaĵo en Timnat-Ĥeres, sur la monto de Efraim,
         norde de la monto Gaaŝ.<em class="versenr"> 10</em> Kaj ankaŭ tiu tuta generacio
         alkolektiĝis al siaj patroj; kaj aperis post ili generacio alia,
         kiu ne konis la Eternulon, nek la farojn, kiujn Li faris al
         Izrael.
      </p>
      <p class="p"><em class="versenr"> 11</em> Kaj la Izraelidoj faris malbonon antaŭ la okuloj de la
         Eternulo, kaj servis al Baaloj.<em class="versenr"> 12</em> Kaj ili forlasis la Eternulon,
         Dion de iliaj patroj, kiu elkondukis ilin el la lando Egipta, kaj
         ili sekvis aliajn diojn, el la dioj de la popoloj, kiuj estis
         ĉirkaŭ ili, kaj ili adoris ilin, kaj kolerigis la Eternulon.<em class="versenr"> 13</em> Kaj ili forlasis la Eternulon, kaj servis al Baal kaj al Aŝtar.<em class="versenr"> 14</em> Kaj ekflamis la kolero de la Eternulo kontraŭ Izrael, kaj Li
         transdonis ilin en la manojn de rabistoj, kiuj prirabis ilin, kaj
         Li vendis ilin en la manojn de iliaj malamikoj ĉirkaŭe; kaj ili
         ne povis plu sin teni antaŭ siaj malamikoj.<em class="versenr"> 15</em> Kien ajn ili iris,
         la mano de la Eternulo estis kontraŭ ili por malbono, kiel la
         Eternulo diris kaj kiel la Eternulo ĵuris al ili; kaj ili estis
         tre premataj.<em class="versenr"> 16</em> Kaj la Eternulo starigis juĝistojn, kiuj savis
         ilin el la manoj de iliaj rabintoj;<em class="versenr"> 17</em> tamen ankaŭ la juĝistojn
         ili ne obeis, sed ili malĉastis kun aliaj dioj kaj adoris ilin,
         rapide dekliniĝis de la vojo, kiun iris iliaj patroj, obeante la
         ordonojn de la Eternulo; ili tiel ne agis.<em class="versenr"> 18</em> Kaj kiam la
         Eternulo starigis por ili juĝistojn, kaj la Eternulo estis kun la
         juĝisto, kaj savadis ilin el la manoj de iliaj malamikoj dum la
         tuta vivo de la juĝisto, ĉar la Eternulo kompatis ilin, kiam ili
         ĝemis pro siaj turmentantoj kaj premantoj:<em class="versenr"> 19</em> tiam, apenaŭ la
         juĝisto mortis, ili denove fariĝis pli malbonaj ol iliaj patroj,
         sekvante aliajn diojn, servante al ili, kaj adorante ilin. Ili ne
         dekliniĝis de siaj faroj kaj de sia malbona vojo.<em class="versenr"> 20</em> Kaj ekflamis
         la kolero de la Eternulo kontraŭ Izrael, kaj Li diris: Ĉar ĉi tiu
         popolo malobeis Mian interligon, kiun Mi donis al iliaj patroj,
         kaj ne aŭskultis Mian voĉon,<em class="versenr"> 21</em> tial Mi ankaŭ forpelos de ili
         neniun el la popoloj, kiujn restigis Josuo, kiam li mortis;<em class="versenr"> 22</em> por elprovi per ili Izraelon, ĉu ili observos la vojon de la
         Eternulo kaj iros ĝin, kiel observis iliaj patroj, aŭ ne.<em class="versenr"> 23</em> Kaj
         la Eternulo restigis tiujn popolojn, kaj ne rapidis elpeli ilin,
         kaj ne transdonis ilin en la manojn de Josuo.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj jen estas la popoloj, kiujn la Eternulo restigis, por
         elprovi per ili Izraelon, ĉiujn, kiuj ne sciis pri ĉiuj militoj
         kontraŭ Kanaan;<em class="versenr"> 2</em> por ke eksciu la generacioj de la Izraelidoj,
         por lernigi militon al tiuj, kiuj antaŭe ne konis ĝin:<em class="versenr"> 3</em> kvin
         princoj de Filiŝtoj, kaj ĉiuj Kanaanidoj, kaj Cidonanoj, kaj
         Ĥividoj, kiuj loĝis sur la monto Lebanon, de la monto Baal-Ĥermon
         ĝis la eniro de Ĥamat.<em class="versenr"> 4</em> Ili restis, por elprovi per ili la
         Izraelidojn, por sciiĝi, ĉu ili obeos la ordonojn de la Eternulo,
         kiujn Li donis al iliaj patroj per Moseo.<em class="versenr"> 5</em> Kaj la Izraelidoj
         loĝis meze de la Kanaanidoj, Ĥetidoj kaj Amoridoj kaj Perizidoj
         kaj Ĥividoj kaj Jebusidoj.<em class="versenr"> 6</em> Kaj ili prenis al si iliajn filinojn
         kiel edzinojn, kaj siajn filinojn ili donis al iliaj filoj, kaj
         ili servis al iliaj dioj.
      </p>
      <p class="p"><em class="versenr"> 7</em> Kaj la Izraelidoj faris malbonon antaŭ la okuloj de la
         Eternulo, kaj forgesis la Eternulon, sian Dion, kaj servis al
         Baaloj kaj al sanktaj stangoj.<em class="versenr"> 8</em> Kaj ekflamis la kolero de la
         Eternulo kontraŭ Izrael, kaj Li transdonis ilin en la manojn de
         Kuŝan-Riŝataim, reĝo de Mezopotamio; kaj la Izraelidoj servis al
         Kuŝan-Riŝataim dum ok jaroj.<em class="versenr"> 9</em> Kaj la Izraelidoj ekkriis al la
         Eternulo, kaj la Eternulo aperigis savanton por la Izraelidoj,
         kiu savis ilin: Otnielon, filon de Kenaz, pli juna frato de
         Kaleb.<em class="versenr"> 10</em> Kaj estis sur li la spirito de la Eternulo, kaj li
         estis juĝisto de Izrael. Kaj li eliris milite, kaj la Eternulo
         transdonis en lian manon Kuŝan-Riŝataimon, reĝon de Mezopotamio,
         kaj lia mano fariĝis forta super Kuŝan-Riŝataim.<em class="versenr"> 11</em> Kaj la lando
         ripozis dum kvardek jaroj; kaj mortis Otniel, filo de Kenaz.
      </p>
      <p class="p"><em class="versenr"> 12</em> Kaj denove la Izraelidoj faris malbonon antaŭ la okuloj de la
         Eternulo; kaj la Eternulo fortigis Eglonon, reĝon de Moab,
         kontraŭ Izrael, pro tio, ke ili faris malbonon antaŭ la okuloj de
         la Eternulo.<em class="versenr"> 13</em> Kaj li aligis al si la Amonidojn kaj Amalekidojn,
         kaj iris kaj venkobatis Izraelon, kaj ili ekposedis la urbon de
         Palmoj.<em class="versenr"> 14</em> Kaj la Izraelidoj servis al Eglon, reĝo de Moab, dum
         dek ok jaroj.<em class="versenr"> 15</em> Kaj la Izraelidoj ekkriis al la Eternulo, kaj la
         Eternulo aperigis por ili savanton, Ehudon, filon de Gera,
         Benjamenidon, maldekstramanulon. Kaj la Izraelidoj sendis per li
         donacojn al Eglon, reĝo de Moab.<em class="versenr"> 16</em> Kaj Ehud faris al si glavon
         dutranĉan, havantan la longon de unu ulno, kaj zonis ĝin sub sia
         vesto al sia dekstra femuro.<em class="versenr"> 17</em> Kaj li prezentis la donacojn al
         Eglon, reĝo de Moab; Eglon estis homo tre grasdika.<em class="versenr"> 18</em> Kaj kiam
         li finis la prezentadon de la donacoj, li foririgis la homojn,
         kiuj alportis la donacojn.<em class="versenr"> 19</em> Sed li mem revenis de la idoloj en
         Gilgal, kaj diris: Mi devas diri al vi ion sekretan, ho reĝo. Kaj
         tiu diris: Silentu! Kaj eliris de apud li ĉiuj, kiuj staris apud
         li.<em class="versenr"> 20</em> Kaj Ehud eniris al li, kiam li sidis en malvarmeta
         ĉambreto, kiu estis por li sola; kaj Ehud diris: Mi havas por vi
         vorton de Dio; kaj li leviĝis de la seĝo.<em class="versenr"> 21</em> Tiam Ehud etendis
         sian maldekstran manon, kaj prenis la glavon de sia dekstra
         femuro, kaj enpuŝis ĝin en lian ventron tiel,<em class="versenr"> 22</em> ke eĉ la tenilo
         eniris post la tranĉfero, kaj la graso kovris la tranĉferon; ĉar
         li ne eltiris la glavon el lia ventro, kaj ĝi trapenetris la
         postan parton de la korpo.<em class="versenr"> 23</em> Kaj Ehud eliris en la vestiblon,
         kaj fermis post si la pordon de la ĉambreto, kaj ŝlosis ĝin.<em class="versenr"> 24</em> Kiam li eliris, la servantoj de la reĝo venis, kaj vidis, ke la
         pordo de la ĉambreto estas ŝlosita, kaj ili diris: Certe pro
         natura bezono li estas en la malvarmeta ĉambreto.<em class="versenr"> 25</em> Kaj ili
         atendis longe, sed neniu malfermis la pordon de la ĉambreto; tiam
         ili prenis la ŝlosilon kaj malŝlosis, kaj ili vidis, ke ilia
         sinjoro kuŝas malviva sur la tero.<em class="versenr"> 26</em> Kaj dum ili staris
         konsternitaj, Ehud forkuris, kaj li preterpasis la idolojn kaj
         forkuris al Seira.<em class="versenr"> 27</em> Kaj kiam li alvenis, li ektrumpetis per
         korno sur la monto de Efraim, kaj la Izraelidoj malsupreniris kun
         li de la monto, kaj li estis antaŭ ili.<em class="versenr"> 28</em> Kaj li diris al ili:
         Kuru post mi; ĉar la Eternulo transdonis viajn malamikojn, la
         Moabidojn, en viajn manojn. Kaj ili iris post li, kaj okupis la
         transirejon de Jordan, kondukantan al Moab, kaj permesis al neniu
         transiri.<em class="versenr"> 29</em> Kaj ili mortigis en tiu tempo ĉirkaŭ dek mil virojn
         el la Moabidoj, homojn sanajn kaj fortajn; kaj neniu saviĝis.<em class="versenr"> 30</em> Kaj en tiu tago Moab humiliĝis sub la manojn de la Izraelidoj;
         kaj la lando ripozis dum okdek jaroj.
      </p>
      <p class="p"><em class="versenr"> 31</em> Post li estis Ŝamgar, filo de Anat; li mortigis sescent virojn
         el la Filiŝtoj per bova bastono; kaj li ankaŭ savis Izraelon.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj la Izraelidoj denove faris malbonon antaŭ la okuloj de la
         Eternulo, kiam Ehud mortis.<em class="versenr"> 2</em> Kaj la Eternulo transdonis ilin en
         la manojn de Jabin, Kanaana reĝo, kiu reĝis en Ĥacor; lia
         militistestro estis Sisera, kiu loĝis en Ĥaroŝet-Goim.<em class="versenr"> 3</em> Kaj la
         Izraelidoj ekkriis al la Eternulo; ĉar tiu havis naŭcent ferajn
         ĉarojn, kaj li forte premis la Izraelidojn dum dudek jaroj.
      </p>
      <p class="p"><em class="versenr"> 4</em> Debora, profetino, edzino de Lapidot, estis en tiu tempo
         juĝistino de la Izraelidoj;<em class="versenr"> 5</em> ŝi sidadis sub la palmo de Debora,
         inter Rama kaj Bet-El, sur la monto de Efraim; kaj la Izraelidoj
         venadis al ŝi por juĝo.<em class="versenr"> 6</em> Kaj ŝi sendis kaj alvokigis Barakon,
         filon de Abinoam, el Kedeŝ-Naftali, kaj diris al li: La Eternulo,
         Dio de Izrael, ordonis: Iru, konduku la militistaron sur la
         monton Tabor, kaj prenu kun vi dek mil virojn el la Naftaliidoj
         kaj el la Zebulunidoj;<em class="versenr"> 7</em> kaj al la torento Kiŝon Mi alkondukos al
         vi Siseran, la militistestron de Jabin, kaj liajn ĉarojn kaj lian
         amasegon; kaj Mi transdonos lin en viajn manojn.<em class="versenr"> 8</em> Tiam diris al
         ŝi Barak: Se vi iros kun mi, mi iros; sed se vi ne iros kun mi,
         mi ne iros.<em class="versenr"> 9</em> Kaj ŝi respondis: Bone, mi iros kun vi; sed vi ne
         havos gloron sur la vojo, kiun vi iros; ĉar en la manojn de
         virino la Eternulo transdonos Siseran. Kaj Debora leviĝis, kaj
         iris kun Barak al Kedeŝ.<em class="versenr"> 10</em> Kaj Barak vokis la Zebulunidojn kaj
         la Naftaliidojn al Kedeŝ; kaj lin sekvis dek mil viroj, kaj
         Debora iris kun li.<em class="versenr"> 11</em> Ĥeber, la Kenido, apartiĝis de la Kenidoj,
         de la idoj de Ĥobab, bofrato de Moseo, kaj li starigis sian
         tendon apud la kverkaro en Caananim, apud Kedeŝ.<em class="versenr"> 12</em> Kaj oni
         sciigis Siseran, ke Barak, filo de Abinoam, supreniris sur la
         monton Tabor.<em class="versenr"> 13</em> Kaj Sisera kunvokis ĉiujn siajn ĉarojn, naŭcent
         ferajn ĉarojn, kaj la tutan popolon, kiu estis kun li, el
         Ĥaroŝet-Goim al la torento Kiŝon.<em class="versenr"> 14</em> Tiam Debora diris al Barak:
         Leviĝu, ĉar nun estas la tago, en kiu la Eternulo transdonos
         Siseran en viajn manojn; jen la Eternulo eliris antaŭ vi. Kaj
         Barak malsupreniris de la monto Tabor, kaj post li dek mil viroj.<em class="versenr"> 15</em> Kaj la Eternulo ĵetis konfuzon sur Siseran kaj sur ĉiujn
         ĉarojn kaj sur la tutan militistaron, antaŭ la glavo de Barak;
         kaj Sisera deiris de la ĉaro kaj forkuris piede.<em class="versenr"> 16</em> Kaj Barak
         persekutis la ĉarojn kaj la militistaron ĝis Ĥaroŝet-Goim; kaj la
         tuta militistaro de Sisera falis de glavo; restis neniu.
      </p>
      <p class="p"><em class="versenr"> 17</em> Sed Sisera forkuris piede al la tendo de Jael, edzino de la
         Kenido Ĥeber; ĉar estis paco inter Jabin, reĝo de Ĥacor, kaj la
         domo de la Kenido Ĥeber.<em class="versenr"> 18</em> Kaj Jael eliris renkonte al Sisera,
         kaj diris al li: Eniru, mia sinjoro, eniru al mi; ne timu. Kaj li
         eniris al ŝi en la tendon, kaj ŝi kovris lin per litkovrilo.<em class="versenr"> 19</em> Kaj li diris al ŝi: Donu al mi por trinki iom da akvo, ĉar mi
         soifas. Kaj ŝi malfermis felsakon kun lakto kaj donis al li por
         trinki, kaj kovris lin.<em class="versenr"> 20</em> Kaj li diris al ŝi: Staru ĉe la pordo
         de la tendo, kaj se iu venos kaj demandos vin, kaj diros: Ĉu iu
         estas ĉi tie? tiam diru, ke neniu estas.<em class="versenr"> 21</em> Kaj Jael, edzino de
         Ĥeber, prenis najlon de la tendo kaj metis martelon en sian manon
         kaj aliris al li mallaŭte, kaj enbatis la najlon en lian tempion
         tiel, ke ĝi enpenetris en la teron. Li dormis, lacigita; kaj li
         mortis.<em class="versenr"> 22</em> Kaj Barak postkuris Siseran. Kaj Jael eliris al li
         renkonte, kaj diris al li: Venu, mi montros al vi la viron, kiun
         vi serĉas. Kaj li venis al ŝi, kaj li vidis, ke Sisera kuŝas
         malviva kaj najlo estas en lia tempio.<em class="versenr"> 23</em> Tiel Dio humiligis en
         tiu tago Jabinon, reĝon de Kanaan, antaŭ la Izraelidoj.<em class="versenr"> 24</em> Kaj la
         mano de la Izraelidoj ĉiam pli fortiĝis super Jabin, reĝo de
         Kanaan, ĝis ili ekstermis Jabinon, reĝon de Kanaan.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Kaj ekkantis Debora, kaj Barak, filo de Abinoam, en tiu tago,
         jene:
      </p>
      <p class="indent">
         <p class="verse_indent"><span class="versenr_indent">2</span> <span class="versetext_indent">Ĉar la ĉefoj gvidis en Izrael<br>
               Kaj la popolo montris sin fervora,<br>
               Benu la Eternulon.</span></p>
         <p class="verse_indent"><span class="versenr_indent">3</span> <span class="versetext_indent">Aŭskultu, ho reĝoj; atentu, ho princoj:<br>
               Mi al la Eternulo, mi kantas;<br>
               Mi ludas al la Eternulo, Dio de Izrael.</span></p>
         <p class="verse_indent"><span class="versenr_indent">4</span> <span class="versetext_indent">Ho Eternulo! kiam Vi eliris de Seir,<br>
               Kiam Vi iris de la kampo de Edom,<br>
               Tremis la tero, kaj la ĉielo fluigis gutojn,<br>
               Kaj la nuboj gutigis akvon.</span></p>
         <p class="verse_indent"><span class="versenr_indent">5</span> <span class="versetext_indent">La montoj fluis antaŭ la Eternulo,<br>
               Tiu Sinaj antaŭ la Eternulo, Dio de Izrael.</span></p>
         <p class="verse_indent"><span class="versenr_indent">6</span> <span class="versetext_indent">En la tempo de Ŝamgar, filo de Anat,<br>
               En la tempo de Jael, forlasitaj estis la vojoj,<br>
               Kaj tiuj, kiuj devis iri sur la vojoj, iris laŭ flankaj<br>
               vojetoj.</span></p>
         <p class="verse_indent"><span class="versenr_indent">7</span> <span class="versetext_indent">Forestis juĝistoj en Izrael, forestis,<br>
               Ĝis stariĝis mi, Debora,<br>
               Ĝis stariĝis mi, patrino en Izrael.</span></p>
         <p class="verse_indent"><span class="versenr_indent">8</span> <span class="versetext_indent">Oni elektis novajn diojn;<br>
               Kaj tiam milito aperis antaŭ la pordego.<br>
               Ĉu iu vidis ŝildon aŭ lancon<br>
               Ĉe la kvardek miloj de Izrael?</span></p>
         <p class="verse_indent"><span class="versenr_indent">9</span> <span class="versetext_indent">Mia koro estas kun la estroj de Izrael,<br>
               Kun la fervoruloj en la popolo;<br>
               Benu la Eternulon.</span></p>
         <p class="verse_indent"><span class="versenr_indent">10</span> <span class="versetext_indent">Vi, kiuj rajdas sur blankaj azeninoj,<br>
               Vi, kiuj sidas sur tapiŝoj,<br>
               Kaj vi, kiuj iras sur la vojo, kantu!</span></p>
         <p class="verse_indent"><span class="versenr_indent">11</span> <span class="versetext_indent">Inter la kantoj de la pafarkistoj ĉe la akvoĉerpejoj,<br>
               Tie oni prikantos la justecon de la Eternulo,<br>
               La justecon de Lia estrado en Izrael.<br>
               Tiam eliris al la pordego la popolo de la Eternulo.</span></p>
         <p class="verse_indent"><span class="versenr_indent">12</span> <span class="versetext_indent">Vekiĝu, vekiĝu, Debora,<br>
               Vekiĝu, vekiĝu, kantu kanton;<br>
               Leviĝu, Barak, kaj konduku viajn kaptitojn, filo de Abinoam!</span></p>
         <p class="verse_indent"><span class="versenr_indent">13</span> <span class="versetext_indent">Tiam eliris la restintoj el la fortuloj de la popolo;<br>
               La Eternulo eliris kun mi inter la herooj.</span></p>
         <p class="verse_indent"><span class="versenr_indent">14</span> <span class="versetext_indent">De Efraim venis tiuj, kiuj havas siajn radikojn en Amalek;<br>
               Post vi venis Benjamen en via popolo;<br>
               De Maĥir venis estroj,<br>
               Kaj de Zebulun kondukantoj per princa bastono.</span></p>
         <p class="verse_indent"><span class="versenr_indent">15</span> <span class="versetext_indent">Kaj princoj el Isaĥar estis kun Debora,<br>
               Kaj Isaĥar, kiel Barak, kuris en la valon.<br>
               Ĉe la torentoj de Ruben estas grandaj konsiliĝoj.</span></p>
         <p class="verse_indent"><span class="versenr_indent">16</span> <span class="versetext_indent">Kial vi sidas inter la baraĵoj,<br>
               Aŭskultante la fajfadon ĉe la brutaroj?<br>
               Ĉe la torentoj de Ruben estas grandaj konsiliĝoj.</span></p>
         <p class="verse_indent"><span class="versenr_indent">17</span> <span class="versetext_indent">Gilead restis transe de Jordan;<br>
               Kaj kial Dan sidas sur la ŝipoj?<br>
               Aŝer sidas sur la bordo de la maro,<br>
               Kaj loĝas ĉe siaj golfoj.</span></p>
         <p class="verse_indent"><span class="versenr_indent">18</span> <span class="versetext_indent">Zebulun estas popolo, kiu riskis sian animon por la morto,<br>
               Kaj Naftali sur la altaĵoj de la kampo.</span></p>
         <p class="verse_indent"><span class="versenr_indent">19</span> <span class="versetext_indent">Venis reĝoj, ili batalis;<br>
               Tiam batalis reĝoj de Kanaan<br>
               En Taanaĥ, ĉe la akvo de Megido;<br>
               Sed ili ricevis neniom da mono.</span></p>
         <p class="verse_indent"><span class="versenr_indent">20</span> <span class="versetext_indent">El la ĉielo oni batalis;<br>
               La steloj de siaj vojoj batalis kontraŭ Sisera.</span></p>
         <p class="verse_indent"><span class="versenr_indent">21</span> <span class="versetext_indent">La torento Kiŝon forportis ilin,<br>
               La torento antikva, la torento Kiŝon.<br>
               Piedpremu, mia animo, la fortulojn.</span></p>
         <p class="verse_indent"><span class="versenr_indent">22</span> <span class="versetext_indent">Tiam frapis la hufoj de ĉevaloj<br>
               Pro la rapidega forkurado de fortuloj.</span></p>
         <p class="verse_indent"><span class="versenr_indent">23</span> <span class="versetext_indent">Malbenu la urbon Meroz, diris anĝelo de la Eternulo,<br>
               Malbenu, malbenu ĝiajn loĝantojn;<br>
               Ĉar ili ne venis kun helpo al la Eternulo,<br>
               Kun helpo al la Eternulo inter la herooj.</span></p>
         <p class="verse_indent"><span class="versenr_indent">24</span> <span class="versetext_indent">Benita estu inter la virinoj Jael,<br>
               La edzino de la Kenido Ĥeber,<br>
               Inter la virinoj en la tendo ŝi estu benita.</span></p>
         <p class="verse_indent"><span class="versenr_indent">25</span> <span class="versetext_indent">Akvon li petis, lakton ŝi donis;<br>
               En belega kaliko ŝi alportis buteron.</span></p>
         <p class="verse_indent"><span class="versenr_indent">26</span> <span class="versetext_indent">Ŝi etendis sian manon al najlo<br>
               Kaj sian dekstran manon al martelo de laboristoj;<br>
               Kaj ŝi ekbatis Siseran, ekfrapis lian kapon,<br>
               Kaj frakasis kaj traboris lian tempion.</span></p>
         <p class="verse_indent"><span class="versenr_indent">27</span> <span class="versetext_indent">Al ŝiaj piedoj li kliniĝis kaj falis kaj ekkuŝis;<br>
               Al ŝiaj piedoj li kliniĝis kaj falis;<br>
               Kie li kliniĝis, tie li falis pereinta.</span></p>
         <p class="verse_indent"><span class="versenr_indent">28</span> <span class="versetext_indent">Tra la fenestro rigardas, kaj plorkrias tra la krado, la<br>
               patrino de Sisera:<br>
               Kial longe ne venas lia ĉaro?<br>
               Kial malfruiĝas la radoj de liaj kaleŝoj?</span></p>
         <p class="verse_indent"><span class="versenr_indent">29</span> <span class="versetext_indent">La saĝaj el ŝiaj sinjorinoj respondas al ŝi,<br>
               Kaj ŝi mem al si respondas:</span></p>
         <p class="verse_indent"><span class="versenr_indent">30</span> <span class="versetext_indent">Ili ja trovis kaj dividas militakiron;<br>
               Po unu aŭ po du knabinoj por ĉiu viro,<br>
               Diverskolorajn vestojn por Sisera,<br>
               Diverskolorajn vestojn broditajn,<br>
               Ambaŭflanke broditajn por la kolo.</span></p>
         <p class="verse_indent"><span class="versenr_indent">31</span> <span class="versetext_indent">Tiel pereu ĉiuj Viaj malamikoj, ho Eternulo!<br>
               Sed Liaj amantoj estu kiel la leviĝanta suno en sia potenco.</span></p>
      </p>
      <p class="p">Kaj la lando ripozis dum kvardek jaroj.</p>
      <div class="dist_chapter"></div>
      <h3 class="chapternr">6</h3>
      <p class="first_p">Kaj la Izraelidoj faris malbonon antaŭ la okuloj de la
         Eternulo; kaj la Eternulo transdonis ilin en la manojn de Midjan
         por la daŭro de sep jaroj.<em class="versenr"> 2</em> Kaj la mano de Midjan forte premis
         Izraelon. Kontraŭ la Midjanidoj la Izraelidoj faris al si la
         fendegojn en la montoj kaj la kavernojn kaj la fortikaĵojn.<em class="versenr"> 3</em> Kaj
         kiam la Izraelidoj semis, tiam venadis la Midjanidoj kaj la
         Amalekidoj kaj la orientanoj, kaj atakadis ilin,<em class="versenr"> 4</em> kaj stariĝadis
         tendare kontraŭ ili, kaj ekstermadis la produktojn de la tero sur
         la tuta spaco ĝis Gaza, kaj ne restigadis porvivaĵon ĉe la
         Izraelidoj, nek ŝafon, nek bovon, nek azenon.<em class="versenr"> 5</em> Ĉar ili venadis
         kun siaj brutoj kaj tendoj en multego, simile al akridoj; kaj ili
         kaj iliaj kameloj estis sennombraj, kaj ili venadis en la landon,
         por dezertigi ĝin.<em class="versenr"> 6</em> Kaj Izrael tre mizeriĝis de Midjan; kaj la
         Izraelidoj ekkriis al la Eternulo.
      </p>
      <p class="p"><em class="versenr"> 7</em> Kaj kiam la Izraelidoj ekkriis al la Eternulo pro Midjan,<em class="versenr"> 8</em> tiam la Eternulo sendis profeton al la Izraelidoj, kaj ĉi tiu
         diris al ili: Tiel diras la Eternulo, la Dio de Izrael: Mi
         venigis vin el Egiptujo, kaj Mi elkondukis vin el la domo de
         sklaveco,<em class="versenr"> 9</em> kaj Mi savis vin el la manoj de la Egiptoj kaj el la
         manoj de ĉiuj viaj premantoj, kaj Mi forpelis ilin de vi, kaj Mi
         donis al vi ilian landon;<em class="versenr"> 10</em> kaj Mi diris al vi: Mi estas la
         Eternulo, via Dio; ne timu la diojn de la Amoridoj, en kies lando
         vi loĝas; sed vi ne obeis Mian voĉon.
      </p>
      <p class="p"><em class="versenr"> 11</em> Kaj venis anĝelo de la Eternulo, kaj sidiĝis sub kverko, kiu
         estis en Ofra kaj apartenis al Joaŝ la Abiezrido; lia filo Gideon
         estis draŝanta tritikon en vinpremejo, por kaŝi antaŭ la
         Midjanidoj.<em class="versenr"> 12</em> Kaj aperis al li la anĝelo de la Eternulo, kaj
         diris al li: La Eternulo estas kun vi, brava heroo!<em class="versenr"> 13</em> Kaj Gideon
         diris al li: Mia sinjoro! se la Eternulo estas kun ni, tiam kial
         trafis nin ĉio ĉi tio? kaj kie estas ĉiuj Liaj mirakloj, pri kiuj
         rakontis al ni niaj patroj, dirante: La Eternulo elkondukis ja
         nin el Egiptujo? Kaj nun la Eternulo forlasis nin, kaj transdonis
         nin en la manojn de Midjan.<em class="versenr"> 14</em> Kaj la Eternulo Sin turnis al li,
         kaj diris: Iru kun ĉi tiu via forto, kaj savu Izraelon el la
         manoj de Midjan; jen Mi sendas vin.<em class="versenr"> 15</em> Kaj tiu diris al Li: Mia
         Sinjoro! per kio mi savos Izraelon? mia familio estas ja la plej
         mizera en Manase, kaj mi estas la plej juna en la domo de mia
         patro!<em class="versenr"> 16</em> Kaj la Eternulo diris al li: Sed Mi estos kun vi, kaj
         vi venkobatos la Midjanidojn kiel unu homon.<em class="versenr"> 17</em> Kaj li diris al
         Li: Se mi akiris Vian favoron, donu al mi pruvosignon, ke tio
         estas Vi, kiu parolas kun mi;<em class="versenr"> 18</em> ne foriru de ĉi tie, ĝis mi
         venos al Vi kaj alportos mian oferaĵon kaj metos antaŭ Vin. Kaj
         Li diris: Mi restos, ĝis vi revenos.<em class="versenr"> 19</em> Kaj Gideon venis, kaj
         pretigis kapridon kaj macojn el efo da faruno; la viandon li
         metis en korbon kaj la brogaĵon li enverŝis en poton, kaj
         alportis al Li sub la kverkon kaj proponis.<em class="versenr"> 20</em> Kaj la anĝelo de
         Dio diris al li: Prenu la viandon kaj la macojn kaj metu sur ĉi
         tiun rokon, kaj la brogaĵon elverŝu. Kaj li faris tiel.<em class="versenr"> 21</em> Kaj la
         anĝelo de la Eternulo etendis la finon de la bastono, kiu estis
         en lia mano, kaj ektuŝis la viandon kaj la macojn; kaj tiam
         eliris fajro el la roko kaj konsumis la viandon kaj la macojn;
         kaj la anĝelo de la Eternulo foriris de antaŭ liaj okuloj.<em class="versenr"> 22</em> Tiam Gideon vidis, ke tio estis anĝelo de la Eternulo; kaj Gideon
         diris: Ho ve, mia Sinjoro, ho Eternulo! ĉar mi vidis anĝelon de
         la Eternulo, vizaĝon kontraŭ vizaĝo.<em class="versenr"> 23</em> Sed la Eternulo diris al
         li: Paco al vi; ne timu; vi ne mortos.<em class="versenr"> 24</em> Kaj Gideon konstruis
         tie altaron al la Eternulo, kaj donis al ĝi la nomon: La Eternulo
         estas Paco. Ĝis la nuna tago ĝi estas ankoraŭ en Ofra de la
         Abiezridoj.
      </p>
      <p class="p"><em class="versenr"> 25</em> Kaj en tiu nokto diris al li la Eternulo: Prenu junan bovon de
         via patro, kaj alian bovon sepjaran, kaj detruu la altaron de
         Baal, kiu estas ĉe via patro, kaj la sanktan stangon, kiu estas
         apud ĝi, dehaku;<em class="versenr"> 26</em> kaj konstruu altaron al la Eternulo, via Dio,
         sur la supro de ĉi tiu roko, laŭ la reguloj, kaj prenu la duan
         bovon, kaj alportu bruloferon sur la ligno de la sankta stango,
         kiun vi dehakos.<em class="versenr"> 27</em> Kaj Gideon prenis dek homojn el siaj
         servantoj, kaj faris, kiel diris al li la Eternulo; sed ĉar li
         timis la domanojn de sia patro kaj la urbanojn, por fari tion en
         la tago, tial li faris en la nokto.<em class="versenr"> 28</em> Kiam frue matene la
         urbanoj leviĝis, ili ekvidis, ke la altaro de Baal estas
         detruita, kaj la sankta stango, kiu estas apud ĝi, estas
         dehakita, kaj la dua bovo estas alportita kiel brulofero sur la
         konstruita altaro.<em class="versenr"> 29</em> Kaj ili diris unu al alia: Kiu tion faris?
         Kaj ili serĉis kaj demandis, kaj oni diris: Gideon, filo de Joaŝ,
         faris tion.<em class="versenr"> 30</em> Tiam la urbanoj diris al Joaŝ: Elirigu vian filon;
         li devas morti, ĉar li detruis la altaron de Baal, kaj ĉar li
         dehakis la sanktan stangon, kiu estis apud ĝi.<em class="versenr"> 31</em> Sed Joaŝ diris
         al ĉiuj, kiuj staris antaŭ li: Ĉu vi bezonas batali por Baal? ĉu
         vi bezonas helpi lin? kiu batalos por li, tiu mortos ĉi tiun
         matenon. Se li estas dio, li mem batalu por si pro tio, ke oni
         detruis lian altaron.<em class="versenr"> 32</em> Kaj de tiu tago oni nomis lin Jerubaal,
         dirante: Baal batalu kontraŭ li, ĉar li detruis lian altaron.
      </p>
      <p class="p"><em class="versenr"> 33</em> Kaj ĉiuj Midjanidoj kaj Amalekidoj kaj orientanoj kolektiĝis
         kune, kaj transiris kaj stariĝis tendare en la valo Jizreel.<em class="versenr"> 34</em> Kaj la spirito de la Eternulo venis sur Gideonon, kaj li ekblovis
         per trumpeto; kaj la familio de la Abiezridoj kolektiĝis, por
         sekvi lin.<em class="versenr"> 35</em> Kaj li sendis senditojn al la tuta Manase, kaj
         ankaŭ ili sekvis lin; kaj li sendis senditojn al Aŝer kaj al
         Zebulun kaj al Naftali, kaj ili eliris renkonte.<em class="versenr"> 36</em> Kaj Gideon
         diris al Dio: Se Vi intencas helpi per mia mano Izraelon, kiel Vi
         diris,<em class="versenr"> 37</em> en tia okazo jen mi metas sur la draŝejon tonditan
         lanon: se estos roso nur sur la lano, kaj sur la tuta tero estos
         seke, tiam mi scios, ke Vi helpos per mia mano Izraelon, kiel Vi
         diris.<em class="versenr"> 38</em> Kaj tiel fariĝis: kiam la morgaŭan tagon li matene
         leviĝis, li elpremis la lanon, kaj elpremis el la lano roson,
         plenan kalikon da akvo.<em class="versenr"> 39</em> Kaj Gideon diris al Dio: Ne koleru
         min, se mi ankoraŭ unu fojon ekparolos, kaj ankoraŭ nur unu fojon
         faros provon kun la lano: estu sekeco nur sur la lano, kaj sur la
         tuta tero estu roso.<em class="versenr"> 40</em> Kaj Dio faris tiel en tiu nokto: estis
         sekeco nur sur la lano, kaj sur la tuta tero estis roso.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Kaj frue matene leviĝis Jerubaal, tio estas Gideon, kaj la tuta
         popolo, kiu estis kun li, kaj ili starigis sian tendaron ĉe la
         fonto Ĥarod; kaj la tendaro de Midjan estis rilate al li sur la
         norda flanko de la monteto More en la valo.
      </p>
      <p class="p"><em class="versenr"> 2</em> Kaj la Eternulo diris al Gideon: La popolo, kiu estas kun vi,
         estas tro grandnombra, por ke Mi transdonu la Midjanidojn en
         iliajn manojn; eble fieriĝos kontraŭ Mi Izrael, dirante: Mia mano
         helpis min.<em class="versenr"> 3</em> Tial nun proklamu al la oreloj de la popolo jene:
         Kiu estas timema kaj tremema, tiu iru returne kaj foriru de la
         monto Gilead. Kaj iris returne el la popolo dudek du mil, kaj dek
         mil restis.
      </p>
      <p class="p"><em class="versenr"> 4</em> Kaj la Eternulo diris al Gideon: Ankoraŭ estas tro multe da
         popolo; konduku ilin malsupren al la akvo, kaj tie Mi ilin
         elektos por vi. Pri kiu Mi diros al vi: Ĉi tiu iru kun vi ― tiu
         devas iri kun vi; kaj ĉiu, pri kiu Mi diros al vi: Ĉi tiu ne iru
         kun vi ― tiu ne devas iri.<em class="versenr"> 5</em> Kaj li alvenigis la popolon al la
         akvo. Kaj la Eternulo diris al Gideon: Ĉiun, kiu lektrinkos akvon
         per sia lango, kiel lektrinkas hundo, tiun starigu aparte; ankaŭ
         ĉiun, kiu kliniĝos sur siaj genuoj, por trinki.<em class="versenr"> 6</em> Kaj la nombro
         de tiuj, kiuj lektrinkis el la mano al la buŝo, estis tricent
         homoj; la tuta cetera popolo kliniĝis sur siaj genuoj, por trinki
         la akvon.<em class="versenr"> 7</em> Kaj la Eternulo diris al Gideon: Per la tricent
         homoj, kiuj lektrinkis, Mi helpos vin, kaj Mi transdonos la
         Midjanidojn en viajn manojn; kaj la tuta popolo foriru ĉiu al sia
         loko.<em class="versenr"> 8</em> Kaj ili prenis al si la manĝotaĵon de la popolo, kaj
         iliajn trumpetojn; kaj ĉiujn Izraelidojn li forsendis ĉiun al lia
         tendo, kaj la tricent homojn li retenis. La tendaro de Midjan
         estis malsupre de li en la valo.
      </p>
      <p class="p"><em class="versenr"> 9</em> En tiu nokto la Eternulo diris al li: Leviĝu, iru malsupren en
         la tendaron; ĉar Mi transdonas ĝin en viajn manojn.<em class="versenr"> 10</em> Sed se vi
         timas malsupreniri, tiam iru vi kun via junulo Pura al la
         tendaro,<em class="versenr"> 11</em> kaj aŭskultu, kion oni parolas; tiam fortiĝos viaj
         manoj, kaj vi iros malsupren en la tendaron. Kaj li iris kun sia
         junulo Pura al la unua armita taĉmenteto de la tendaro.<em class="versenr"> 12</em> La
         Midjanidoj kaj la Amalekidoj kaj ĉiuj orientanoj kuŝis en la valo
         en tia multego, kiel akridoj; kaj iliaj kameloj estis sennombraj,
         en tia multego, kiel la sablo sur la bordo de la maro.<em class="versenr"> 13</em> Gideon
         venis, kaj jen unu rakontas al sia kamarado sonĝon, kaj diras: Mi
         vidis en sonĝo, ke jen elbakita hordea pano ruliĝis tra la
         tendaro de Midjan, kaj venis al tendo, kaj ekfrapis ĝin tiel, ke
         ĝi falis, kaj renversis ĝin, kaj la tendo tute kuŝis.<em class="versenr"> 14</em> Tiam lia
         kamarado respondis, dirante: Tio estas nenio alia, nur la glavo
         de Gideon, filo de Joaŝ, Izraelido; Dio transdonis en lian manon
         la Midjanidojn kaj la tutan tendaron.
      </p>
      <p class="p"><em class="versenr"> 15</em> Kaj kiam Gideon aŭdis la rakonton pri la sonĝo kaj la klarigon
         de ĝia signifo, li adorkliniĝis, kaj revenis en la tendaron de la
         Izraelidoj, kaj diris: Leviĝu, ĉar la Eternulo transdonis en
         viajn manojn la tendaron de Midjan.<em class="versenr"> 16</em> Kaj li dividis la tricent
         homojn en tri taĉmentojn, kaj donis al ĉiuj en la manojn
         trumpetojn kaj malplenajn kruĉojn, kun torĉoj interne de la
         kruĉoj.<em class="versenr"> 17</em> Kaj li diris al ili: Rigardu min, kaj faru tion saman,
         kion mi faros; jen mi iras al la rando de la tendaro, kaj kion mi
         faros, tion faru ankaŭ vi.<em class="versenr"> 18</em> Kiam mi kaj tiuj, kiuj estas kun
         mi, ekblovos per trumpeto, tiam ankaŭ vi blovu per la trumpetoj
         ĉirkaŭ la tuta tendaro, kaj kriu: Pro la Eternulo kaj pro Gideon!
      </p>
      <p class="p"><em class="versenr"> 19</em> Kaj venis Gideon, kaj la cent homoj, kiuj estis kun li, al la
         rando de la tendaro en la komenco de la meza noktogardo, kiam ĵus
         stariĝis la gardistoj; kaj ili ekblovis per la trumpetoj, kaj
         rompis la kruĉojn, kiujn ili havis en la manoj.<em class="versenr"> 20</em> Tiam ekblovis
         la tri taĉmentoj per la trumpetoj kaj rompis la kruĉojn, kaj ili
         tenis en la maldekstra mano la torĉojn, kaj en la dekstra la
         trumpetojn por blovi, kaj ili kriis: Glavo pro la Eternulo kaj
         pro Gideon!<em class="versenr"> 21</em> Kaj ili staris ĉiu sur sia loko ĉirkaŭ la tendaro;
         kaj la tuta tendaranaro ekkuris; kaj ĉiuj ekkriis kaj forkuris.<em class="versenr"> 22</em> Kaj oni blovis per la tricent trumpetoj, kaj la Eternulo
         turnis en la tuta tendaro la glavon de unu kontraŭ alian; kaj la
         tendaranoj kuris ĝis Bet-Ŝita, al Cerera, ĝis la limo de Abel-
         Meĥola apud Tabat.<em class="versenr"> 23</em> Kaj oni kunvokis la Izraelidojn el Naftali
         kaj el Aŝer kaj el la tuta Manase, kaj ili postkuris la
         Midjanidojn.<em class="versenr"> 24</em> Kaj Gideon sendis senditojn sur la tutan monton
         de Efraim, por diri: Kuru renkonte al la Midjanidoj kaj baru al
         ili la akvon ĝis Bet-Bara kaj ĝis Jordan. Kaj kolektiĝis ĉiuj
         Efraimidoj kaj baris la akvon ĝis Bet-Bara kaj ĝis Jordan.<em class="versenr"> 25</em> Kaj
         ili kaptis Orebon kaj Zeebon, du princojn de Midjan, kaj mortigis
         Orebon ĉe la roko de Oreb, kaj Zeebon ili mortigis ĉe la
         vinpremejo de Zeeb, kaj persekutis la Midjanidojn; kaj la kapojn
         de Oreb kaj Zeeb ili alportis al Gideon trans Jordanon.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj la Efraimidoj diris al li: Kial vi tion faris al ni, ke vi
         ne vokis nin, kiam vi iris batali kontraŭ Midjan? Kaj ili forte
         kverelis kun li.<em class="versenr"> 2</em> Sed li diris al ili: Kion mi faris nun similan
         al via faro? ĉu la postkolekto de Efraim ne estas pli bona ol la
         tuta vinberkolekto de Abiezer?<em class="versenr"> 3</em> En viajn manojn Dio transdonis
         Orebon kaj Zeebon, la princojn de Midjan; kaj kiel mi povis fari
         en komparo kun tio, kion vi faris? Tiam kvietiĝis ilia kolero
         kontraŭ li, kiam li diris tion.<em class="versenr"> 4</em> Kaj Gideon venis al Jordan kaj
         transiris, li kaj la tricent homoj, kiuj estis kun li, lacaj kaj
         persekutantaj.<em class="versenr"> 5</em> Kaj li diris al la loĝantoj de Sukot: Donu, mi
         petas, panojn al la homoj, kiuj sekvas min; ĉar ili estas lacaj,
         kaj mi postkuras Zebaĥon kaj Calmunan, reĝojn de Midjan.<em class="versenr"> 6</em> Sed la
         estroj de Sukot diris: Ĉu la manoj de Zebaĥ kaj Calmuna estas jam
         en viaj manoj, ke ni donu al via militistaro panon?<em class="versenr"> 7</em> Tiam Gideon
         diris: Pro tio, kiam la Eternulo transdonos Zebaĥon kaj Calmunan
         en miajn manojn, mi draŝos viajn korpojn per dornoj de dezerto
         kaj per kardoj.<em class="versenr"> 8</em> Kaj li iris de tie al Penuel, kaj diris al ĝiaj
         loĝantoj tion saman; kaj la loĝantoj de Penuel respondis al li
         tiel, kiel respondis la loĝantoj de Sukot.<em class="versenr"> 9</em> Kaj li diris ankaŭ
         al la loĝantoj de Penuel jene: Kiam mi revenos feliĉe, mi detruos
         ĉi tiun turon.
      </p>
      <p class="p"><em class="versenr"> 10</em> Kaj Zebaĥ kaj Calmuna estis en Karkor, kaj kun ili estis ilia
         militistaro, ĉirkaŭ dek kvin mil, ĉiuj, kiuj restis el la tuta
         militistaro de la orientanoj; la nombro de la falintoj estis cent
         dudek mil homoj, kiuj povis eltiri glavon.<em class="versenr"> 11</em> Kaj Gideon iris laŭ
         la vojo de la tendoloĝantoj orienten de Nobaĥ kaj Jogbeha, kaj
         venkobatis la tendaron, kiam la tendaro opiniis sin tute
         eksterdanĝera.<em class="versenr"> 12</em> Kaj Zebaĥ kaj Calmuna forkuris; sed li
         postkuris ilin, kaj kaptis Zebaĥon kaj Calmunan, la du reĝojn de
         Midjan, kaj la tutan militistaron li ektremigis.<em class="versenr"> 13</em> Kaj revenis
         Gideon, filo de Joaŝ, de la milito, de la deklivo de Ĥeres.<em class="versenr"> 14</em> Kaj li kaptis junulon el la loĝantoj de Sukot, kaj demandis lin;
         kaj tiu skribis al li la estrojn de Sukot kaj ĝiajn plejaĝulojn,
         sepdek sep homojn.<em class="versenr"> 15</em> Kaj li venis al la loĝantoj de Sukot, kaj
         diris: Jen estas Zebaĥ kaj Calmuna, pri kiuj vi mokis min,
         dirante: Ĉu la manoj de Zebaĥ kaj Calmuna estas jam en viaj
         manoj, ke ni donu al viaj lacaj homoj panon?<em class="versenr"> 16</em> Kaj li prenis la
         plejaĝulojn de la urbo, kaj la dornojn de dezerto kaj la kardojn,
         kaj punis per ili la loĝantojn de Sukot.<em class="versenr"> 17</em> Kaj la turon de
         Penuel li detruis, kaj mortigis la loĝantojn de la urbo.<em class="versenr"> 18</em> Kaj
         li diris al Zebaĥ kaj Calmuna: Kiaj estis la homoj, kiujn vi
         mortigis ĉe Tabor? Kaj ili diris: Ili estis tiaj, kiel vi, ĉiuj
         aspektis kiel reĝidoj.<em class="versenr"> 19</em> Tiam li diris: Tio estis miaj fratoj,
         filoj de mia patrino. Per la vivo de la Eternulo, se vi restigus
         ilin vivaj, mi ne mortigus vin.<em class="versenr"> 20</em> Kaj li diris al sia
         unuenaskito Jeter: Leviĝu, mortigu ilin. Sed la junulo ne eltiris
         sian glavon; ĉar li timis, ĉar li estis ankoraŭ juna.<em class="versenr"> 21</em> Kaj
         Zebaĥ kaj Calmuna diris: Leviĝu mem kaj frapu nin, ĉar kia estas
         la viro, tia estas lia forto. Tiam Gideon leviĝis kaj mortigis
         Zebaĥon kaj Calmunan, kaj li prenis la ornamaĵojn, kiuj estis sur
         la koloj de iliaj kameloj.
      </p>
      <p class="p"><em class="versenr"> 22</em> Kaj la Izraelidoj diris al Gideon: Regu nin, vi kaj via filo
         kaj la filo de via filo; ĉar vi savis nin el la manoj de Midjan.<em class="versenr"> 23</em> Sed Gideon diris al ili: Mi ne regos vin, kaj ankaŭ mia filo
         ne regos vin: la Eternulo regu vin.<em class="versenr"> 24</em> Kaj Gideon diris al ili:
         Mi petas de vi peton, ĉiu el vi donu al mi la orelringon el sia
         militakiro. Ili havis orajn orelringojn, ĉar estis afero kun
         Iŝmaelidoj.<em class="versenr"> 25</em> Kaj ili diris: Ni donos. Kaj ili sternis veston,
         kaj ĉiu ĵetis tien orelringon el sia militakiro.<em class="versenr"> 26</em> Kaj la pezo
         de la oraj orelringoj, kiujn li elpetis, estis mil sepcent sikloj
         da oro, krom la ornamaĵoj kaj la ringoj kaj la purpuraj vestoj,
         kiuj estis sur la reĝoj de Midjan, kaj krom la kolornamaĵoj, kiuj
         estis sur la koloj de iliaj kameloj.<em class="versenr"> 27</em> Kaj Gideon faris el tio
         efodon, kaj lokmetis ĝin en sia urbo, en Ofra; kaj ĉiuj
         Izraelidoj malĉastiĝis per ĝi tie; kaj tio fariĝis falilo por
         Gideon kaj por lia domo.<em class="versenr"> 28</em> Kaj humiliĝis la Midjanidoj antaŭ la
         Izraelidoj kaj ne levis plu sian kapon. Kaj la lando ripozis dum
         kvardek jaroj en la tempo de Gideon.
      </p>
      <p class="p"><em class="versenr"> 29</em> Kaj Jerubaal, filo de Joaŝ, iris kaj ekloĝis en sia domo.<em class="versenr"> 30</em> Kaj Gideon havis sepdek filojn, kiuj eliris el liaj lumboj, ĉar
         li havis multe da edzinoj.<em class="versenr"> 31</em> Kaj lia kromvirino, kiu estis en
         Ŝeĥem, ankaŭ naskis al li filon, kaj li donis al li la nomon
         Abimeleĥ.<em class="versenr"> 32</em> Kaj Gideon, filo de Joaŝ, mortis en tre maljuna aĝo;
         kaj oni enterigis lin en la tombo de Joaŝ, lia patro, en Ofra de
         la Abiezridoj.
      </p>
      <p class="p"><em class="versenr"> 33</em> Kiam Gideon mortis, la Izraelidoj denove malĉaste sekvis la
         Baalojn kaj elektis al si Baal-Beriton kiel sian dion.<em class="versenr"> 34</em> Kaj la
         Izraelidoj ne memoris la Eternulon, sian Dion, kiu savadis ilin
         el la manoj de ĉiuj iliaj malamikoj ĉirkaŭe.<em class="versenr"> 35</em> Kaj ili ne estis
         favorkoraj al la domo de Jerubaal-Gideon rekompence al la tuta
         bono, kiun li faris al Izrael.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Abimeleĥ, filo de Jerubaal, iris en Ŝeĥemon, al la fratoj de
         sia patrino, kaj ekparolis al ili kaj al la tuta familio de la
         domo de sia patrinpatro jene:<em class="versenr"> 2</em> Diru al la oreloj de ĉiuj
         loĝantoj de Ŝeĥem: Kio estas pli bona al vi, ĉu ke regu vin
         sepdek homoj, ĉiuj filoj de Jerubaal, aŭ ke regu vin unu homo?
         memoru ankaŭ, ke mi estas via osto kaj via karno.<em class="versenr"> 3</em> Kaj la fratoj
         de lia patrino diris pri li al la oreloj de ĉiuj loĝantoj de
         Ŝeĥem ĉiujn tiujn vortojn, kaj ilia koro inkliniĝis al Abimeleĥ;
         ĉar ili diris: Li estas nia frato.<em class="versenr"> 4</em> Kaj ili donis al li sepdek
         arĝentajn monerojn el la domo de Baal-Berit, kaj Abimeleĥ dungis
         per ili homojn mallaboremajn kaj facilanimajn, kaj ili sekvis
         lin.<em class="versenr"> 5</em> Kaj li venis en la domon de sia patro en Ofra, kaj
         mortigis siajn fratojn, la filojn de Jerubaal, sepdek homojn, sur
         unu ŝtono; restis Jotam, la plej juna filo de Jerubaal, ĉar li
         kaŝiĝis.
      </p>
      <p class="p"><em class="versenr"> 6</em> Kaj kolektiĝis ĉiuj loĝantoj de Ŝeĥem kaj la tuta domo de Milo,
         kaj ili iris kaj faris Abimeleĥon reĝo, ĉe la kverko, kiu staras
         en Ŝeĥem.<em class="versenr"> 7</em> Kaj oni diris pri tio al Jotam, kaj li iris kaj
         stariĝis sur la supro de la monto Gerizim, kaj laŭte ekkriis, kaj
         diris al ili: Aŭskultu min, loĝantoj de Ŝeĥem, kaj aŭskultos vin
         Dio.<em class="versenr"> 8</em> Iris la arboj, por sanktolei reĝon super si; kaj ili diris
         al la olivarbo: Reĝu super ni.<em class="versenr"> 9</em> Sed la olivarbo diris al ili: Ĉu
         mi perdis mian grason, per kiu estas honorataj Dio kaj homoj, ke
         mi iru vagi super la arboj?<em class="versenr"> 10</em> Kaj la arboj diris al la figarbo:
         Iru vi, reĝu super ni.<em class="versenr"> 11</em> Sed la figarbo diris al ili: Ĉu mi
         perdis mian dolĉecon kaj miajn bonajn fruktojn, ke mi iru vagi
         super la arboj?<em class="versenr"> 12</em> Kaj la arboj diris al la vinberujo: Iru vi,
         reĝu super ni.<em class="versenr"> 13</em> Sed la vinberujo diris al ili: Ĉu mi perdis
         mian moston, kiu gajigas Dion kaj homojn, ke mi iru vagi super la
         arboj?<em class="versenr"> 14</em> Tiam ĉiuj arboj diris al la dornarbusto: Iru vi, reĝu
         super ni.<em class="versenr"> 15</em> Kaj la dornarbusto diris al la arboj: Se vere vi
         sanktoleas min kiel reĝon super vi, tiam venu, ŝirmu vin sub mia
         ombro; se ne, tiam eliros fajro el la dornarbusto kaj forbruligos
         la cedrojn de Lebanon.<em class="versenr"> 16</em> Nun ĉu vi agis ĝuste kaj juste,
         reĝigante Abimeleĥon? kaj ĉu vi agis bone rilate Jerubaalon kaj
         lian domon, kaj ĉu vi agis kun li konforme al lia merito?<em class="versenr"> 17</em> Mia
         patro batalis pro vi kaj ne ŝatis sian vivon kaj savis vin el la
         manoj de Midjan;<em class="versenr"> 18</em> kaj vi leviĝis nun kontraŭ la domon de mia
         patro, kaj mortigis liajn filojn, sepdek homojn, sur unu ŝtono,
         kaj Abimeleĥon, filon de lia sklavino, vi reĝigis super la
         loĝantoj de Ŝeĥem, pro tio, ke li estas via frato.<em class="versenr"> 19</em> Se ĝuste
         kaj juste vi agis nun rilate Jerubaalon kaj lian domon, tiam ĝoju
         pri Abimeleĥ, kaj li ankaŭ ĝoju pri vi.<em class="versenr"> 20</em> Sed se ne, tiam eliru
         fajro el Abimeleĥ kaj forbruligu la loĝantojn de Ŝeĥem kaj la
         domon de Milo; kaj fajro eliru el la loĝantoj de Ŝeĥem kaj el la
         domo de Milo kaj forbruligu Abimeleĥon.<em class="versenr"> 21</em> Kaj Jotam forkuris kaj
         forsavis sin kaj iris en Beeron kaj ekloĝis tie pro timo antaŭ
         sia frato Abimeleĥ.
      </p>
      <p class="p"><em class="versenr"> 22</em> Kaj Abimeleĥ regis super Izrael tri jarojn.<em class="versenr"> 23</em> Kaj Dio venigis
         malbonan spiriton inter Abimeleĥ kaj la loĝantoj de Ŝeĥem; kaj la
         loĝantoj de Ŝeĥem perfidis Abimeleĥon,<em class="versenr"> 24</em> por ke la krimo pri la
         sepdek filoj de Jerubaal kaj ilia sango venu sur Abimeleĥon,
         ilian fraton, kiu mortigis ilin, kaj sur la loĝantojn de Ŝeĥem,
         kiuj subtenis liajn manojn, por ke li mortigu siajn fratojn.<em class="versenr"> 25</em> Kaj la loĝantoj de Ŝeĥem starigis kontraŭ li insidantojn sur la
         suproj de la montoj, kaj ili prirabadis ĉiun, kiu pasis preter
         ili sur la vojo. Kaj oni diris tion al Abimeleĥ.
      </p>
      <p class="p"><em class="versenr"> 26</em> Kaj venis Gaal, filo de Ebed, kun siaj fratoj, kaj ili iris
         tra Ŝeĥem; kaj fidis lin la loĝantoj de Ŝeĥem.<em class="versenr"> 27</em> Kaj ili eliris
         sur la kampon kaj ŝirkolektis siajn vinberojn kaj elpremis ilin
         kaj faris feston kaj iris en la domon de sia dio kaj manĝis kaj
         drinkis kaj malbenis Abimeleĥon.<em class="versenr"> 28</em> Kaj Gaal, filo de Ebed,
         diris: Kiu estas Abimeleĥ, kaj kio estas Ŝeĥem, ke ni servu al
         li? li estas ja filo de Jerubaal, kaj Zebul estas lia oficisto.
         Servu al la homoj de Ĥamor, patro de Ŝeĥem, sed al tiu kial ni
         servu?<em class="versenr"> 29</em> Se iu donus ĉi tiun popolon en miajn manojn, mi
         forpelus Abimeleĥon. Kaj oni diris al Abimeleĥ: Plimultigu vian
         militistaron, kaj eliru.<em class="versenr"> 30</em> Kiam Zebul, la estro de la urbo,
         aŭdis la vortojn de Gaal, filo de Ebed, lia kolero ekflamis.<em class="versenr"> 31</em> Kaj li sendis ruze senditojn al Abimeleĥ, por diri: Jen Gaal,
         filo de Ebed, kun siaj fratoj venis en Ŝeĥemon kaj ribeligas la
         urbon kontraŭ vi;<em class="versenr"> 32</em> tial leviĝu en la nokto, vi kaj la popolo,
         kiu estas kun vi, kaj faru embuskon sur la kampo;<em class="versenr"> 33</em> kaj matene,
         kiam leviĝos la suno, leviĝu frue, kaj ataku la urbon; kaj kiam
         li kaj la popolo, kiu estas kun li, eliros al vi, tiam faru al
         li, kion via mano povos.
      </p>
      <p class="p"><em class="versenr"> 34</em> Kaj Abimeleĥ, kaj la tuta popolo, kiu estis kun li, leviĝis en
         la nokto, kaj faris apud Ŝeĥem embuskon el kvar taĉmentoj.<em class="versenr"> 35</em> Kaj
         Gaal, filo de Ebed, eliris kaj stariĝis ĉe la pordego de la urbo;
         kaj Abimeleĥ, kaj la popolo, kiu estis kun li, leviĝis el la
         embusko.<em class="versenr"> 36</em> Kiam Gaal ekvidis la popolon, li diris al Zebul: Jen
         popolo malsupreniras de la suproj de la montoj. Sed Zebul diris
         al li: La ombro de la montoj ŝajnas al vi homoj.<em class="versenr"> 37</em> Kaj Gaal
         parolis plue, kaj diris: Jen popolo malsupreniras de la altaĵo,
         kaj unu taĉmento venas laŭ la vojo de la kverko de sorĉistoj.<em class="versenr"> 38</em> Tiam Zebul diris al li: Kie nun estas via buŝo, kiu diris: Kiu
         estas Abimeleĥ, ke ni servu al li? Tio estas ja tiu popolo, kiun
         vi malŝatis; nun eliru, kaj batalu kontraŭ ĝi.<em class="versenr"> 39</em> Kaj Gaal
         eliris, havante post si la loĝantojn de Ŝeĥem, kaj ekbatalis
         kontraŭ Abimeleĥ.<em class="versenr"> 40</em> Kaj Abimeleĥ ekpelis lin, kaj li forkuris,
         kaj falis multe da mortigitoj ĝis la pordego mem.<em class="versenr"> 41</em> Kaj Abimeleĥ
         restis en Aruma; kaj Zebul elpelis Gaalon kaj liajn fratojn, ke
         ili ne loĝu en Ŝeĥem.<em class="versenr"> 42</em> En la sekvanta tago la popolo eliris sur
         la kampon. Kaj oni diris tion al Abimeleĥ.<em class="versenr"> 43</em> Kaj li prenis sian
         militistaron kaj dividis ĝin en tri taĉmentojn kaj faris embuskon
         sur la kampo. Kiam li vidis, ke la popolo eliras el la urbo, li
         leviĝis kontraŭ ili kaj batis ilin.<em class="versenr"> 44</em> Kaj Abimeleĥ, kaj la
         taĉmentoj, kiuj estis kun li, atakis kaj stariĝis antaŭ la
         pordego de la urbo; kaj du taĉmentoj atakis ĉiujn, kiuj estis sur
         la kampo, kaj mortigis ilin.<em class="versenr"> 45</em> Kaj Abimeleĥ batalis kontraŭ la
         urbo la tutan tiun tagon; kaj li prenis la urbon, kaj mortigis la
         popolon, kiu estis en ĝi; kaj li detruis la urbon kaj semis sur
         ĝia loko salon.
      </p>
      <p class="p"><em class="versenr"> 46</em> Kiam tion aŭdis ĉiuj loĝantoj de la turo de Ŝeĥem, ili foriris
         en la fortikaĵon de la dio Berit.<em class="versenr"> 47</em> Kaj oni diris al Abimeleĥ,
         ke kolektiĝis ĉiuj loĝantoj de la turo de Ŝeĥem.<em class="versenr"> 48</em> Tiam Abimeleĥ
         iris sur la monton Calmon, li kaj la tuta popolo, kiu estis kun
         li, kaj Abimeleĥ prenis hakilon en sian manon kaj dehakis branĉon
         de arbo kaj prenis ĝin kaj metis ĝin sur sian ŝultron, kaj diris
         al la homoj, kiuj estis kun li: Kion vi vidis, ke mi faris, tion
         rapide faru kiel mi.<em class="versenr"> 49</em> Kaj ankaŭ ĉiuj el la tuta popolo dehakis
         branĉojn kaj iris post Abimeleĥ kaj almetis al la fortikaĵo kaj
         ekbruligis per ili la fortikaĵon per fajro; kaj mortis ankaŭ ĉiuj
         homoj de la turo de Ŝeĥem, ĉirkaŭ mil viroj kaj virinoj.
      </p>
      <p class="p"><em class="versenr"> 50</em> Kaj Abimeleĥ iris al Tebec kaj sieĝis Tebecon kaj prenis ĝin.<em class="versenr"> 51</em> Fortika turo estis meze de la urbo, kaj tien forkuris ĉiuj
         viroj kaj virinoj kaj ĉiuj loĝantoj de la urbo, kaj enŝlosis sin
         tie kaj supreniris sur la tegmenton de la turo.<em class="versenr"> 52</em> Kaj Abimeleĥ
         venis al la turo kaj sieĝis ĝin, kaj aliris al la pordo de la
         turo, por forbruligi ĝin per fajro.<em class="versenr"> 53</em> Tiam iu virino ĵetis
         muelŝtonon sur la kapon de Abimeleĥ kaj rompis al li la kranion.<em class="versenr"> 54</em> Tiam li rapide alvokis la junulon, kiu portis liajn
         batalilojn, kaj diris al li: Eltiru vian glavon kaj mortigu min,
         por ke oni ne diru pri mi: Virino lin mortigis. Kaj lia junulo
         lin trapikis, kaj li mortis.<em class="versenr"> 55</em> Kaj la Izraelidoj vidis, ke
         Abimeleĥ mortis, kaj ili iris ĉiu al sia loko.<em class="versenr"> 56</em> Tiel Dio
         repagis la malbonagon de Abimeleĥ, kiun ĉi tiu faris rilate sian
         patron, mortigante siajn sepdek fratojn.<em class="versenr"> 57</em> Kaj la tutan
         malbonagon de la loĝantoj de Ŝeĥem Dio revenigis sur ilian kapon;
         kaj venis sur ilin la malbeno de Jotam, filo de Jerubaal.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Post Abimeleĥ leviĝis, por helpadi al Izrael, Tola, filo de
         Pua, filo de Dodo, Isaĥarido. Li loĝis en Ŝamir, sur la monto de
         Efraim.<em class="versenr"> 2</em> Kaj li estis juĝisto de Izrael dum dudek tri jaroj, kaj
         li mortis, kaj oni enterigis lin en Ŝamir.
      </p>
      <p class="p"><em class="versenr"> 3</em> Post li leviĝis Jair, Gileadano, kaj li estis juĝisto de Izrael
         dum dudek du jaroj.<em class="versenr"> 4</em> Li havis tridek filojn, kiuj rajdadis sur
         tridek junaj azenoj, kaj ili havis tridek urbojn; ĝis nun oni
         ilin nomas Vilaĝoj de Jair, kiuj estas en la lando Gilead.<em class="versenr"> 5</em> Kaj
         Jair mortis, kaj oni enterigis lin en Kamon.
      </p>
      <p class="p"><em class="versenr"> 6</em> Kaj la Izraelidoj plue faradis malbonon antaŭ la okuloj de la
         Eternulo, kaj servadis al la Baaloj kaj al la Aŝtaroj kaj al la
         dioj de Sirio kaj al la dioj de Cidon kaj al la dioj de Moab kaj
         al la dioj de la Amonidoj kaj al la dioj de la Filiŝtoj; kaj ili
         forlasis la Eternulon, kaj ne servadis al Li.<em class="versenr"> 7</em> Tiam ekflamis la
         kolero de la Eternulo kontraŭ Izrael, kaj Li transdonis ilin en
         la manojn de la Filiŝtoj kaj en la manojn de la Amonidoj.<em class="versenr"> 8</em> Kaj
         ili premadis kaj turmentadis la Izraelidojn de tiu jaro dum dek
         ok jaroj, ĉiujn Izraelidojn, kiuj estis transe de Jordan en la
         lando de la Amoridoj, kiu estas en Gilead.<em class="versenr"> 9</em> Kaj la Amonidoj
         transiris Jordanon, por militi ankaŭ kontraŭ Jehuda kaj Benjamen
         kaj la domo de Efraim; kaj Izrael estis tre premata.<em class="versenr"> 10</em> Tiam
         ekkriis la Izraelidoj al la Eternulo, dirante: Ni pekis antaŭ Vi,
         ĉar ni forlasis nian Dion kaj servis al la Baaloj.<em class="versenr"> 11</em> Kaj la
         Eternulo diris al la Izraelidoj: Mi savis ja vin de la Egiptoj
         kaj de la Amoridoj kaj de la Amonidoj kaj de la Filiŝtoj.<em class="versenr"> 12</em> Kaj
         la Cidonanoj kaj Amalekidoj kaj Maonidoj premis vin, kaj vi kriis
         al Mi, kaj Mi savis vin el iliaj manoj;<em class="versenr"> 13</em> kaj tamen vi forlasis
         Min kaj servis al aliaj dioj; tial Mi ne plu helpos vin.<em class="versenr"> 14</em> Iru
         kaj kriu al la dioj, kiujn vi elektis; ili helpu vin en la tempo
         de via mizero.<em class="versenr"> 15</em> Kaj la Izraelidoj diris al la Eternulo: Ni
         pekis; faru al ni ĉion, kio plaĉas al Vi; nur savu nin hodiaŭ.<em class="versenr"> 16</em> Kaj ili forigis el inter si la fremdajn diojn, kaj ekservis al la
         Eternulo; kaj Li eksentis kompaton pro la suferado de Izrael.
      </p>
      <p class="p"><em class="versenr"> 17</em> Kaj kolektiĝis la Amonidoj kaj stariĝis tendare en Gilead;
         kolektiĝis ankaŭ la Izraelidoj kaj stariĝis tendare en Micpa.<em class="versenr"> 18</em> Kaj la estroj de Gilead diris unuj al la aliaj: Kiu komencos
         batalon kontraŭ la Amonidoj, tiu estos estro de ĉiuj loĝantoj de
         Gilead.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Jiftaĥ, la Gileadano, estis heroa militisto, sed li estis filo
         de malĉastulino. De Gilead naskiĝis Jiftaĥ.<em class="versenr"> 2</em> Kaj la edzino de
         Gilead naskis al li filojn. Kiam la filoj de la edzino grandiĝis,
         ili forpelis Jiftaĥon, kaj diris al li: Vi ne heredos en la domo
         de nia patro; ĉar vi estas filo de alia patrino.<em class="versenr"> 3</em> Tiam Jiftaĥ
         forkuris de siaj fratoj kaj ekloĝis en la lando Tob. Kaj
         kolektiĝis al Jiftaĥ sentaŭgaj homoj kaj eliradis kun li.
      </p>
      <p class="p"><em class="versenr"> 4</em> Post kelka tempo ekmilitis la Amonidoj kontraŭ Izrael.<em class="versenr"> 5</em> Kaj
         kiam la Amonidoj militis kontraŭ Izrael, la plejaĝuloj de Gilead
         iris, por preni Jiftaĥon el la lando Tob.<em class="versenr"> 6</em> Kaj ili diris al
         Jiftaĥ: Iru kaj estu nia kondukanto, kaj ni batalos kontraŭ la
         Amonidoj.<em class="versenr"> 7</em> Kaj Jiftaĥ diris al la plejaĝuloj de Gilead: Vi
         malamas ja min, kaj vi forpelis min el la domo de mia patro; kial
         do vi nun venis al mi, kiam vi estas en mizero?<em class="versenr"> 8</em> Kaj la
         plejaĝuloj de Gilead diris al Jiftaĥ: Pro tio ni nun revenas al
         vi, ke vi iru kun ni, kaj ni batalos kontraŭ la Amonidoj, kaj vi
         estos ĉe ni estro de ĉiuj loĝantoj de Gilead.<em class="versenr"> 9</em> Kaj Jiftaĥ diris
         al la plejaĝuloj de Gilead: Se vi revenigas min, por batali
         kontraŭ la Amonidoj, kaj la Eternulo transdonos ilin al mi, ĉu
         tiam mi estos via estro?<em class="versenr"> 10</em> Kaj la plejaĝuloj de Gilead diris al
         Jiftaĥ: La Eternulo estu aŭskultanto inter ni, ke ni faros
         konforme al viaj vortoj.<em class="versenr"> 11</em> Tiam Jiftaĥ iris kun la plejaĝuloj de
         Gilead, kaj la popolo faris lin super si estro kaj kondukanto,
         kaj Jiftaĥ eldiris ĉiujn siajn vortojn antaŭ la Eternulo en
         Micpa.
      </p>
      <p class="p"><em class="versenr"> 12</em> Jiftaĥ sendis senditojn al la reĝo de la Amonidoj, por diri:
         Kio estas inter mi kaj vi, ke vi venis al mi, por militi kontraŭ
         mia lando?<em class="versenr"> 13</em> Kaj la reĝo de la Amonidoj diris al la senditoj de
         Jiftaĥ: Pro tio, ke Izrael prenis mian landon, kiam li iris el
         Egiptujo, de Arnon ĝis Jabok kaj ĝis Jordan; nun redonu ĝin al mi
         en paco.<em class="versenr"> 14</em> Tiam Jiftaĥ duan fojon sendis senditojn al la reĝo de
         la Amonidoj,<em class="versenr"> 15</em> kaj dirigis al li: Tiel diris Jiftaĥ: Izrael ne
         prenis landon de Moab, nek landon de la Amonidoj;<em class="versenr"> 16</em> ĉar irante
         el Egiptujo, Izrael iris tra la dezerto ĝis la Ruĝa Maro kaj
         venis al Kadeŝ;<em class="versenr"> 17</em> kaj tiam Izrael sendis senditojn al la reĝo de
         Edom, por diri: Permesu al mi trairi vian landon; sed la reĝo de
         Edom ne konsentis; ankaŭ al la reĝo de Moab estis sendite, sed li
         ne konsentis; tial Izrael restis en Kadeŝ;<em class="versenr"> 18</em> kaj li iris tra la
         dezerto kaj ĉirkaŭis la landon de Edom kaj la landon de Moab kaj
         venis de oriento al la lando de Moab kaj stariĝis tendare transe
         de Arnon, sed ne eniris en la limojn de Moab, ĉar Arnon estas la
         limo de Moab.<em class="versenr"> 19</em> Kaj Izrael sendis senditojn al Siĥon, reĝo de la
         Amoridoj, reĝo de Ĥeŝbon, kaj Izrael diris al li: Permesu al ni
         trairi vian landon ĝis mia loko;<em class="versenr"> 20</em> sed Siĥon ne volis, ke Izrael
         trairu liajn limojn; kaj Siĥon kolektis sian tutan popolon, kaj
         ili stariĝis tendare en Jahac kaj batalis kontraŭ Izrael.<em class="versenr"> 21</em> Kaj
         la Eternulo, Dio de Izrael, transdonis Siĥonon kaj lian tutan
         popolon en la manojn de Izrael, kiu venkobatis ilin; kaj Izrael
         ekposedis la tutan landon de la Amoridoj, kiuj loĝis en tiu
         lando.<em class="versenr"> 22</em> Kaj ili ekposedis la tutan regionon de la Amoridoj, de
         Arnon ĝis Jabok kaj de la dezerto ĝis Jordan.<em class="versenr"> 23</em> Tiamaniere la
         Eternulo, Dio de Izrael, forpelis la Amoridojn de antaŭ Lia
         popolo Izrael; kaj vi volas preni ĝian posedaĵon?<em class="versenr"> 24</em> Tion, kion
         posedigas al vi Kemoŝ, via dio, tion posedu; sed ĉiun, kiun la
         Eternulo, nia Dio, forpelis de antaŭ ni, tiun ni heredos.<em class="versenr"> 25</em> Ĉu
         vi estas pli bona ol Balak, filo de Cipor kaj reĝo de Moab? ĉu
         tiu malpacis kun Izrael aŭ militis kontraŭ li?<em class="versenr"> 26</em> De la tempo,
         kiam Izrael ekloĝis en Ĥeŝbon kaj en ĝiaj dependaĵoj kaj en Aroer
         kaj en ĝiaj dependaĵoj, kaj en ĉiuj urboj, kiuj estas apud Arnon,
         pasis jam tricent jaroj; kial vi ne forprenis ilin en tiu tempo?<em class="versenr"> 27</em> Mi ne pekis kontraŭ vi, kaj vi faras al mi malbonon, militante
         kontraŭ mi. La Eternulo, la Juĝanto, juĝu nun inter la Izraelidoj
         kaj la Amonidoj.<em class="versenr"> 28</em> Sed la reĝo de Amon ne atentis la vortojn de
         Jiftaĥ, kiujn ĉi tiu sendis al li.
      </p>
      <p class="p"><em class="versenr"> 29</em> Kaj venis sur Jiftaĥon la spirito de la Eternulo, kaj li
         trapasis Gileadon kaj la regionon de Manase, kaj li trairis
         Micpan Gileadan, kaj de Micpa Gileada li iris al la Amonidoj.<em class="versenr"> 30</em> Kaj Jiftaĥ faris sanktan promeson al la Eternulo, kaj diris: Se
         Vi transdonos la Amonidojn en miajn manojn,<em class="versenr"> 31</em> tiam tiu, kiu
         eliros el la pordo de mia domo renkonte al mi, kiam mi feliĉe
         revenos de la Amonidoj ― tiu apartenu al la Eternulo, kaj mi
         oferos lin kiel bruloferon.<em class="versenr"> 32</em> Kaj Jiftaĥ venis al la Amonidoj,
         por batali kontraŭ ili; kaj la Eternulo transdonis ilin en liajn
         manojn.<em class="versenr"> 33</em> Kaj li venkobatis ilin de Aroer ĝis Minit, dudek
         urbojn, kaj ĝis Abel-Keramim ― tio estis tre granda venkobato; kaj
         la Amonidoj humiliĝis antaŭ la Izraelidoj.
      </p>
      <p class="p"><em class="versenr"> 34</em> Kaj Jiftaĥ venis al Micpa, al sia domo, kaj jen lia filino
         eliras renkonte al li kun tamburinoj kaj danco; kaj ŝi estis lia
         sola infano; krom ŝi li havis neniun filon nek filinon.<em class="versenr"> 35</em> Kiam
         li ekvidis ŝin, li disŝiris siajn vestojn, kaj diris: Ho ve, mia
         filino! kiel forte vi min klinis, vi min malĝojigis! mi malfermis
         mian buŝon antaŭ la Eternulo, kaj mi ne povas repreni la faron.<em class="versenr"> 36</em> Kaj ŝi diris al li: Mia patro! vi malfermis vian buŝon antaŭ
         la Eternulo; agu do kun mi tiel, kiel diris via buŝo, post kiam
         la Eternulo faris al vi venĝon kontraŭ viaj malamikoj, kontraŭ la
         Amonidoj.<em class="versenr"> 37</em> Kaj ŝi diris al sia patro: Faru por mi jenon: lasu
         min for por du monatoj, kaj mi iros, mi iros sur la montojn kaj
         priploros mian virgecon, mi kune kun miaj amikinoj.<em class="versenr"> 38</em> Kaj li
         diris: Iru; kaj li forsendis ŝin por du monatoj. Kaj ŝi iris kune
         kun siaj amikinoj kaj priploris sian virgecon sur la montoj.<em class="versenr"> 39</em> Kaj kiam pasis la du monatoj, ŝi revenis al sia patro, kaj li
         plenumis sur ŝi sian sanktan promeson, kiun li faris; kaj ŝi ne
         ekkonis viron. Kaj fariĝis moro en Izrael,<em class="versenr"> 40</em> ke ĉiujare la
         filinoj de Izrael iras priplori la filinon de Jiftaĥ, la
         Gileadano, dum kvar tagoj en jaro.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj kolektiĝis la Efraimidoj kaj iris norden, kaj diris al
         Jiftaĥ: Kial vi iris militi kontraŭ la Amonidoj, kaj nin ne
         vokis, ke ni iru kun vi? vian domon kune kun vi ni forbruligos
         per fajro.<em class="versenr"> 2</em> Kaj Jiftaĥ diris al ili: Mi kaj mia popolo havis
         grandan disputon kun la Amonidoj; mi kriis al vi, sed vi ne savis
         min el ilia mano.<em class="versenr"> 3</em> Kiam mi vidis, ke vi ne savas, mi elmetis al
         risko mian animon kaj iris kontraŭ la Amonidojn, kaj la Eternulo
         transdonis ilin en miajn manojn. Kial do vi venis hodiaŭ al mi,
         por malpaci kontraŭ mi?<em class="versenr"> 4</em> Kaj Jiftaĥ kolektis ĉiujn loĝantojn de
         Gilead kaj batalis kontraŭ la Efraimidoj. Kaj la loĝantoj de
         Gilead venkobatis la Efraimidojn; ĉar ĉi tiuj diris: Vi estas
         forkurintoj el Efraim, Gilead estas ja meze de Efraim kaj meze de
         Manase.<em class="versenr"> 5</em> Kaj la Gileadanoj baris al la Efraimidoj la
         transirejojn de Jordan. Kaj kiam iu el la forkurantaj Efraimidoj
         diris: Mi volas transiri, tiam la Gileadanoj diris al li: Ĉu vi
         estas Efraimido? Se li diris: Ne,<em class="versenr"> 6</em> tiam ili diris al li: Diru:
         Ŝibolet; li diris: Sibolet, ĉar li ne povis elparoli ĝuste; tiam
         ili kaptis lin kaj buĉis lin ĉe la transirejo de Jordan. Kaj en
         tiu tempo falis el la Efraimidoj kvardek du mil.
      </p>
      <p class="p"><em class="versenr"> 7</em> Kaj Jiftaĥ estis juĝisto de Izrael dum ses jaroj. Kaj mortis
         Jiftaĥ, la Gileadano, kaj oni enterigis lin en la urboj de
         Gilead.
      </p>
      <p class="p"><em class="versenr"> 8</em> Kaj post li estis juĝisto de Izrael Ibcan el Bet-Leĥem.<em class="versenr"> 9</em> Li
         havis tridek filojn, kaj tridek filinojn li edzinigis eksteren,
         kaj tridek filinojn li prenis el ekstere por siaj filoj. Kaj li
         estis juĝisto de Izrael dum sep jaroj.<em class="versenr"> 10</em> Kaj Ibcan mortis, kaj
         oni enterigis lin en Bet-Leĥem.
      </p>
      <p class="p"><em class="versenr"> 11</em> Kaj post li estis juĝisto de Izrael Elon, Zebulunido, kaj li
         estis juĝisto de Izrael dum dek jaroj.<em class="versenr"> 12</em> Kaj mortis Elon, la
         Zebulunido, kaj oni enterigis lin en Ajalon, en la lando de
         Zebulun.
      </p>
      <p class="p"><em class="versenr"> 13</em> Kaj post li estis juĝisto de Izrael Abdon, filo de Hilel,
         Piratonano.<em class="versenr"> 14</em> Li havis kvardek filojn kaj tridek nepojn, kiuj
         rajdadis sur sepdek junaj azenoj. Kaj li estis juĝisto de Izrael
         dum ok jaroj.<em class="versenr"> 15</em> Kaj mortis Abdon, filo de Hilel, la Piratonano,
         kaj oni enterigis lin en Piraton, en la lando de Efraim, sur la
         monto de la Amalekidoj.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj la Izraelidoj denove faris malbonon antaŭ la okuloj de la
         Eternulo; kaj la Eternulo transdonis ilin en la manojn de la
         Filiŝtoj por kvardek jaroj.
      </p>
      <p class="p"><em class="versenr"> 2</em> Kaj estis iu homo el Corea, el la tribo de Dan, kies nomo estis
         Manoaĥ; lia edzino estis senfrukta kaj ne naskis.<em class="versenr"> 3</em> Kaj aperis
         anĝelo de la Eternulo al la virino, kaj diris al ŝi: Jen vi estas
         senfrukta kaj ne naskas; tamen vi gravediĝos kaj naskos filon.<em class="versenr"> 4</em> Sed nun gardu vin, kaj ne trinku vinon nek ebriigaĵon, kaj manĝu
         nenion malpuran;<em class="versenr"> 5</em> ĉar jen vi gravediĝos kaj naskos filon; kaj
         razilo ne devas tuŝi lian kapon, ĉar konsekrita al Dio estos la
         knabo de el la ventro; kaj li komencos savadi Izraelon el la
         manoj de la Filiŝtoj.<em class="versenr"> 6</em> Kaj la virino iris, kaj diris al sia edzo
         jene: Dia homo venis al mi, kaj lia aspekto estis kiel la aspekto
         de anĝelo de Dio, tre respektinda; kaj mi ne demandis lin, de kie
         li estas, kaj sian nomon li ne diris al mi.<em class="versenr"> 7</em> Kaj li diris al mi:
         Jen vi gravediĝos kaj naskos filon; kaj nun ne trinku vinon nek
         ebriigaĵon, kaj manĝu nenion malpuran; ĉar konsekrita al Dio
         estos la knabo de el la ventro ĝis la tago de lia morto.<em class="versenr"> 8</em> Tiam
         Manoaĥ ekpreĝis al la Eternulo, kaj diris: Mi petas Vin, ho mia
         Sinjoro: la Dia homo, kiun Vi sendis, venu denove al ni, kaj li
         instruu nin, kiel ni devas agi kun la naskota knabo.<em class="versenr"> 9</em> Kaj Dio
         aŭskultis la voĉon de Manoaĥ; kaj la anĝelo de Dio venis denove
         al la virino, kiam ŝi estis sur la kampo; kaj Manoaĥ, ŝia edzo,
         ne estis kun ŝi.<em class="versenr"> 10</em> La virino rapide kuris kaj sciigis sian
         edzon, kaj diris al li: Jen aperis al mi la homo, kiu venis al mi
         en tiu tago.<em class="versenr"> 11</em> Kaj Manoaĥ leviĝis kaj iris post sia edzino kaj
         venis al la homo, kaj diris al li: Ĉu vi estas tiu homo, kiu
         parolis al la virino? Kaj tiu diris: Mi.<em class="versenr"> 12</em> Kaj Manoaĥ diris: Se
         viaj vortoj plenumiĝos, tiam kiaj devas esti la reguloj pri la
         knabo kaj liaj agoj?<em class="versenr"> 13</em> Kaj la anĝelo de la Eternulo diris al
         Manoaĥ: Kontraŭ ĉio, pri kio mi parolis al la virino, ŝi sin
         gardu;<em class="versenr"> 14</em> nenion el tio, kio devenas el vinberbranĉo, ŝi manĝu,
         vinon aŭ ebriigaĵon ŝi ne trinku, kaj nenion malpuran ŝi manĝu;
         ĉion, kion mi ordonis al ŝi, ŝi plenumu.<em class="versenr"> 15</em> Kaj Manoaĥ diris al
         la anĝelo de la Eternulo: Permesu, ke ni retenu vin, kaj ni
         pretigos por vi kapridon.<em class="versenr"> 16</em> Sed la anĝelo de la Eternulo diris
         al Manoaĥ: Kvankam vi retenos min, mi tamen ne manĝos vian panon;
         sed se vi volas fari bruloferon, faru ĝin al la Eternulo. Ĉar
         Manoaĥ ne sciis, ke tio estas anĝelo de la Eternulo.<em class="versenr"> 17</em> Kaj
         Manoaĥ diris al la anĝelo de la Eternulo: Kia estas via nomo? ke
         ni povu honori vin, kiam plenumiĝos via vorto.<em class="versenr"> 18</em> Sed la anĝelo
         de la Eternulo diris al li: Por kio vi demandas pri mia nomo? ĝi
         estas neordinara.<em class="versenr"> 19</em> Kaj Manoaĥ prenis kapridon kaj farunoferon
         kaj oferlevis tion sur roko al la Eternulo. Kaj Li faris
         miraklon, kaj Manoaĥ kaj lia edzino tion vidis:<em class="versenr"> 20</em> kiam la flamo
         leviĝis de la altaro al la ĉielo, tiam la anĝelo de la Eternulo
         leviĝis en la flamo de la altaro. Kaj Manoaĥ kaj lia edzino tion
         vidis, kaj ili ĵetis sin vizaĝaltere.<em class="versenr"> 21</em> Kaj la anĝelo de la
         Eternulo ne montris sin plu al Manoaĥ kaj al lia edzino. Tiam
         Manoaĥ konvinkiĝis, ke tio estis anĝelo de la Eternulo.<em class="versenr"> 22</em> Kaj
         Manoaĥ diris al sia edzino: Ni certe mortos, ĉar ni vidis Dion.<em class="versenr"> 23</em> Sed lia edzino diris al li: Se la Eternulo dezirus mortigi
         nin, Li ne akceptus el niaj manoj bruloferon kaj farunoferon, kaj
         ne montrus al ni ĉion tion, kaj nun Li ne aŭdigus al ni tion,
         kion Li aŭdigis.<em class="versenr"> 24</em> Kaj la virino naskis filon kaj donis al li la
         nomon Ŝimŝon. Kaj la knabo kreskis, kaj la Eternulo lin benis.<em class="versenr"> 25</em> Kaj la spirito de la Eternulo komencis ekscitadi lin en la
         Tendaro de Dan, inter Corea kaj Eŝtaol.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Ŝimŝon iris en Timnan, kaj ekvidis en Timna virinon el la
         filinoj de la Filiŝtoj.<em class="versenr"> 2</em> Kaj li iris kaj sciigis tion al sia
         patro kaj al sia patrino, kaj diris: Mi vidis en Timna virinon el
         la filinoj de la Filiŝtoj; nun prenu ŝin al mi kiel edzinon.<em class="versenr"> 3</em> Kaj lia patro kaj lia patrino diris al li: Ĉu ne troviĝas virino
         inter la filinoj de viaj fratoj kaj en nia tuta popolo, ke vi
         iras preni edzinon el la necirkumciditaj Filiŝtoj? Sed Ŝimŝon
         diris al sia patro: Ŝin prenu por mi, ĉar ŝi plaĉas al mi.<em class="versenr"> 4</em> Kaj
         lia patro kaj lia patrino ne sciis, ke tio estas de la Eternulo,
         ĉar Li serĉis pretekston kontraŭ la Filiŝtoj; en tiu tempo la
         Filiŝtoj regis super Izrael.
      </p>
      <p class="p"><em class="versenr"> 5</em> Kaj Ŝimŝon kun sia patro kaj kun sia patrino iris en Timnan;
         kiam ili venis al la vinberĝardenoj de Timna, juna leono
         blekegante venis renkonte al li.<em class="versenr"> 6</em> Kaj venis sur lin la spirito
         de la Eternulo, kaj li disŝiris lin, kiel oni disŝiras kapridon,
         kvankam li nenion havis en sia mano. Kaj li ne diris al siaj
         gepatroj, kion li faris.<em class="versenr"> 7</em> Kaj li venis kaj parolis kun la
         virino, kaj ŝi plaĉis al Ŝimŝon.<em class="versenr"> 8</em> Post kelka tempo li iris
         denove, por preni ŝin, kaj li devojiĝis, por vidi la kadavron de
         la leono; kaj jen svarmamaso da abeloj estas en la kadavro de la
         leono, kaj ankaŭ mielo.<em class="versenr"> 9</em> Kaj li prenis ĝin en siajn manojn kaj
         iris, manĝante dum la irado; kaj li iris al siaj gepatroj, kaj
         donis al ili, kaj ili manĝis; sed li ne diris al ili, ke el la
         kadavro de la leono li prenis la mielon.<em class="versenr"> 10</em> Kaj lia patro venis
         al la virino, kaj Ŝimŝon faris tie festenon, kiel ordinare faras
         la junuloj.<em class="versenr"> 11</em> Kiam ili ekvidis lin, ili donis al li tridek
         kompanianojn, ke ili estu kun li.<em class="versenr"> 12</em> Kaj Ŝimŝon diris al ili: Mi
         proponos al vi enigmon; se vi divenos ĝin al mi dum la sep tagoj
         de la festeno kaj trafos, tiam mi donos al vi tridek ĉemizojn kaj
         tridek kompletojn da vestoj;<em class="versenr"> 13</em> sed se vi ne povas diveni al mi,
         tiam vi donos al mi tridek ĉemizojn kaj tridek kompletojn da
         vestoj. Kaj ili diris al li: Proponu vian enigmon, kaj ni
         aŭskultos.<em class="versenr"> 14</em> Kaj li diris al ili:
      </p>
      <p class="indent">
         <p class="verse_indent_cont">El manĝantaĵo devenis manĝataĵo,<br>
            Kaj el fortaĵo devenis dolĉaĵo.
         </p>
      </p>
      <p class="p">Kaj ili ne povis solvi la enigmon dum tri tagoj.<em class="versenr"> 15</em> En la sepa
         tago ili diris al la edzino de Ŝimŝon: Admonu vian edzon, ke li
         solvu al ni la enigmon; alie ni forbruligos per fajro vin kaj la
         domon de via patro. Ĉu por senhavigi nin vi invitis nin ĉi tien?<em class="versenr"> 16</em> Tiam la edzino de Ŝimŝon ekploris antaŭ li, kaj diris: Vi nur
         malamas min, sed ne amas; vi proponis enigmon al la filoj de mia
         popolo, kaj al mi vi ne diris ĝian solvon. Kaj li diris al ŝi:
         Jen al miaj gepatroj mi ne diris la solvon, kaj ĉu al vi mi ĝin
         diru?<em class="versenr"> 17</em> Kaj ŝi ploris antaŭ li dum la sep tagoj, kiujn daŭris ĉe
         ili la festeno; en la sepa tago li diris al ŝi la solvon, ĉar ŝi
         tre insistis. Kaj ŝi diris la solvon de la enigmo al la filoj de
         ŝia popolo.<em class="versenr"> 18</em> Kaj la urbanoj diris al li en la sepa tago, antaŭ
         la subiro de la suno: Kio estas pli dolĉa ol mielo? kaj kio estas
         pli forta ol leono? Kaj li diris al ili:
      </p>
      <p class="indent">
         <p class="verse_indent_cont">Se vi ne plugus per mia bovidino,<br>
            Vi ne trovus la solvon de mia enigmo.
         </p>
      </p>
      <p class="p"><em class="versenr"> 19</em> Kaj venis sur lin la spirito de la Eternulo, kaj li iris en
         Aŝkelonon kaj mortigis tie tridek homojn kaj prenis iliajn
         vestojn kaj donis la kompletojn de iliaj vestoj al la solvintoj
         de la enigmo. Sed ekflamis lia kolero, kaj li foriris en la domon
         de sia patro.<em class="versenr"> 20</em> Kaj la edzino de Ŝimŝon fariĝis edzino de lia
         festena kompaniulo, kiu kompaniis al li.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Post kelka tempo, en la tempo de rikoltado de tritiko, Ŝimŝon
         vizitis sian edzinon, alportante kapridon, kaj diris: Mi envenos
         al mia edzino en la internan ĉambron. Sed ŝia patro ne permesis
         al li eniri.<em class="versenr"> 2</em> Kaj ŝia patro diris: Mi pensis, ke vi ekmalamis
         ŝin, kaj mi donis ŝin al via amiko. Jen ŝia pli juna fratino
         estas ja pli bela ol ŝi; ŝi fariĝu via, anstataŭ tiu.<em class="versenr"> 3</em> Sed
         Ŝimŝon diris al ili: Ĉi tiun fojon mi estos senkulpa antaŭ la
         Filiŝtoj, se mi faros al ili malbonon.<em class="versenr"> 4</em> Kaj Ŝimŝon iris, kaj
         kaptis tricent vulpojn kaj prenis torĉojn, kaj turnis voston al
         vosto kaj alligis po unu torĉo meze inter ĉiuj du vostoj.<em class="versenr"> 5</em> Kaj
         li ekbruligis per fajro la torĉojn kaj pelis ilin sur la
         grenkampojn de la Filiŝtoj kaj forbruligis la garbojn kaj la
         ankoraŭ ne rikoltitan grenon kaj la vinberĝardenojn kaj la
         olivarbojn.<em class="versenr"> 6</em> Kaj la Filiŝtoj diris: Kiu tion faris? Kaj oni
         respondis: Ŝimŝon, bofilo de la Timnaano; ĉar ĉi tiu prenis lian
         edzinon kaj fordonis ŝin al lia amiko. Kaj la Filiŝtoj iris kaj
         forbruligis per fajro ŝin kaj ŝian patron.<em class="versenr"> 7</em> Tiam Ŝimŝon diris al
         ili: Se vi agas tiel, tiam mi ne ĉesos, antaŭ ol mi faros venĝon
         kontraŭ vi.<em class="versenr"> 8</em> Kaj li forte batis al ili la krurojn kaj la
         lumbojn; poste li iris kaj ekloĝis en la fendego de la roko Etam.
      </p>
      <p class="p"><em class="versenr"> 9</em> Tiam la Filiŝtoj iris kaj stariĝis tendare en la regiono de
         Jehuda kaj etendiĝis ĝis Leĥi.<em class="versenr"> 10</em> Kaj la Jehudaidoj diris: Pro
         kio vi eliris kontraŭ nin? Kaj ili respondis: Ni venis, por ligi
         Ŝimŝonon, por agi kun li, kiel li agis kun ni.<em class="versenr"> 11</em> Tiam iris tri
         mil homoj el Jehuda al la fendego de la roko Etam, kaj diris al
         Ŝimŝon: Ĉu vi ne scias, ke la Filiŝtoj regas super ni? kion do vi
         faris al ni? Kaj li diris al ili: Kiel ili agis kun mi, tiel mi
         agis kun ili.<em class="versenr"> 12</em> Kaj ili diris al li: Ni venis, por ligi vin, por
         doni vin en la manojn de la Filiŝtoj. Tiam Ŝimŝon diris al ili:
         Ĵuru al mi, ke vi ne mortigos min.<em class="versenr"> 13</em> Kaj ili diris al li jene:
         Ne; ni nur ligos vin kaj transdonos vin en iliajn manojn, sed
         certe ni ne mortigos vin. Kaj ili ligis lin per du novaj ŝnuroj
         kaj elkondukis lin el la roko.<em class="versenr"> 14</em> Kiam li venis al Leĥi, la
         Filiŝtoj ĝojkriante iris renkonte al li. Sed venis sur lin la
         spirito de la Eternulo, kaj la ŝnuroj, kiuj estis sur liaj
         brakoj, fariĝis kiel lino, bruligita de fajro, kaj liaj katenoj
         disfalis de liaj manoj.<em class="versenr"> 15</em> Kaj li trovis freŝan makzelon de
         azeno, kaj li etendis sian manon kaj prenis ĝin kaj mortigis per
         ĝi mil homojn.<em class="versenr"> 16</em> Kaj Ŝimŝon diris:
      </p>
      <p class="indent">
         <p class="verse_indent_cont">Per makzelo de azeno grandegan amason,<br>
            Per makzelo de azeno mi mortigis mil homojn.
         </p>
      </p>
      <p class="p"><em class="versenr"> 17</em> Kiam li finis paroli, li forĵetis el sia mano la makzelon; kaj
         li donis al tiu loko la nomon Ramat-Leĥi.<em class="versenr"> 18</em> Kaj li eksentis
         grandan soifon, kaj li ekvokis al la Eternulo, kaj diris: Vi
         faris per la mano de Via sklavo tiun grandan savon; kaj nun mi
         devas morti de soifo kaj fali en la manojn de la necirkumciditoj!<em class="versenr"> 19</em> Tiam Dio fendis kavon, kiu estis en Leĥi, kaj eliris el ĝi
         akvo; kaj li trinkis, kaj lia spirito revenis, kaj li reviviĝis.
         Tial ĝi ricevis la nomon ĝis la nuna tago: Fonto de la Vokanto en
         Leĥi.<em class="versenr"> 20</em> Kaj li estis juĝisto de Izrael en la tempo de la
         Filiŝtoj dum dudek jaroj.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Ŝimŝon iris en Gazan kaj vidis tie malĉastulinon kaj eniris al
         ŝi.<em class="versenr"> 2</em> Al la Gazaanoj oni diris: Ŝimŝon venis ĉi tien; kaj ili
         ĉirkaŭis lin kaj spione atendis lin dum la tuta nokto ĉe la
         pordego de la urbo, kaj staris senbrue dum la tuta nokto,
         dirante: Antaŭ la mateniĝo ni lin mortigos.<em class="versenr"> 3</em> Ŝimŝon kuŝis ĝis
         noktomezo; je noktomezo li leviĝis kaj kaptis la pordojn de la
         urba pordego kune kun ambaŭ fostoj kaj levis ilin kune kun la
         riglilo kaj metis sur siajn ŝultrojn, kaj forportis ilin sur la
         supron de la monto, kiu estas antaŭ Ĥebron.
      </p>
      <p class="p"><em class="versenr"> 4</em> Post tio li ekamis virinon en la valo Sorek; ŝia nomo estis
         Delila.<em class="versenr"> 5</em> Kaj venis al ŝi la estroj de la Filiŝtoj, kaj diris al
         ŝi: Allogu lin, kaj vidu, en kio konsistas lia granda forto, kaj
         per kio ni povus fortosuperi lin, ke ni ligu lin kaj humiligu
         lin; tiam ni donos al vi ĉiu po mil kaj cent arĝentaj moneroj.<em class="versenr"> 6</em> Kaj Delila diris al Ŝimŝon: Diru al mi, mi petas, en kio
         konsistas via granda forto, kaj per kio oni povas ligi vin, por
         humiligi vin.<em class="versenr"> 7</em> Kaj Ŝimŝon diris al ŝi: Se oni ligos min per sep
         freŝaj ne sekiĝintaj ŝnuroj, tiam mi senfortiĝos kaj fariĝos kiel
         la aliaj homoj.<em class="versenr"> 8</em> Tiam la estroj de la Filiŝtoj alportis al ŝi
         sep freŝajn ne sekiĝintajn ŝnurojn, kaj ŝi ligis lin per ili.<em class="versenr"> 9</em> Kaj dum la embuskuloj sidis ĉe ŝi en alia ĉambro, ŝi diris al li:
         Filiŝtoj iras al vi, Ŝimŝon! Tiam li disŝiris la ŝnurojn, kiel
         oni disŝiras fadenon el stupo, kiam fajro ĝin bruldifektis. Kaj
         oni ne sciiĝis pri lia forto.<em class="versenr"> 10</em> Kaj Delila diris al Ŝimŝon: Jen
         vi trompis min kaj diris al mi mensogon; nun diru al mi, per kio
         oni povas vin ligi.<em class="versenr"> 11</em> Kaj li diris al ŝi: Se oni min ligos per
         novaj ŝnuroj, kiuj ne estis uzitaj por laboro, tiam mi
         senfortiĝos kaj fariĝos kiel la aliaj homoj.<em class="versenr"> 12</em> Tiam Delila
         prenis novajn ŝnurojn kaj ligis lin per ili, kaj diris al li:
         Filiŝtoj iras al vi, Ŝimŝon! Dume la embuskuloj sidis en alia
         ĉambro. Kaj li deŝiris ilin de siaj brakoj kiel fadenon.<em class="versenr"> 13</em> Kaj
         Delila diris al Ŝimŝon: Ĝis nun vi trompas min kaj diras al mi
         mensogojn; diru al mi, per kio oni povas vin ligi. Kaj li diris
         al ŝi: Se vi interteksos la sep buklojn de mia kapo kun ŝpinaĵo.<em class="versenr"> 14</em> Kaj ŝi alfortikigis ilin per najlo, kaj diris al li: Filiŝtoj
         iras al vi, Ŝimŝon! Kaj li vekiĝis el sia dormo kaj eltiris la
         interteksan najlon kune kun la ŝpinaĵo.<em class="versenr"> 15</em> Tiam ŝi diris al li:
         Kial vi diras, ke vi amas min, dum tamen via koro ne estas kun
         mi? jam tri fojojn vi trompis min, kaj ne diris al mi, en kio
         konsistas via granda forto.<em class="versenr"> 16</em> Kaj ĉar ŝi tedadis lin per siaj
         vortoj ĉiutage kaj turmentadis lin, lia animo morte laciĝis.<em class="versenr"> 17</em> Kaj li malkaŝis al ŝi sian tutan koron, kaj diris al ŝi: Tondilo
         ne tuŝis mian kapon, ĉar mi estas konsekrita al Dio de el la
         ventro de mia patrino. Se oni tondos miajn harojn, tiam forlasos
         min mia forto, mi senfortiĝos kaj fariĝos kiel la aliaj homoj.<em class="versenr"> 18</em> Kiam Delila vidis, ke li malkaŝis al ŝi sian tutan koron, ŝi
         sendis kaj vokigis la estrojn de la Filiŝtoj, dirante: Venu ĉi
         tiun fojon, ĉar li malkaŝis al mi sian tutan koron. Kaj venis al
         ŝi la estroj de la Filiŝtoj kaj alportis la arĝenton en siaj
         manoj.<em class="versenr"> 19</em> Kaj ŝi endormigis lin sur siaj genuoj, kaj alvokis
         homon, kaj detondigis la sep buklojn de lia kapo. Kaj ŝi komencis
         humiligadi lin, kaj lia forto lin forlasis.<em class="versenr"> 20</em> Kaj ŝi diris:
         Filiŝtoj iras al vi, Ŝimŝon! Li vekiĝis de sia dormo, kaj diris:
         Mi eliros, kiel ĉiufoje, kaj mi vigliĝos; sed li ne sciis, ke la
         Eternulo forlasis lin.<em class="versenr"> 21</em> Kaj la Filiŝtoj kaptis lin kaj elpikis
         liajn okulojn, kaj venigis lin en Gazan kaj ligis lin per kupraj
         ĉenoj; kaj li devis mueli en la malliberejo.<em class="versenr"> 22</em> Dume la haroj de
         lia kapo komencis rekreski post la fortondo.
      </p>
      <p class="p"><em class="versenr"> 23</em> La estroj de la Filiŝtoj kunvenis, por alporti grandan oferon
         al sia dio Dagon kaj por festeni, kaj ili diris: Nia dio
         transdonis en niajn manojn nian malamikon Ŝimŝon.<em class="versenr"> 24</em> Kaj la
         popolo vidis lin, kaj gloris sian dion, dirante: Nia dio
         transdonis en niajn manojn nian malamikon kaj la ruiniganton de
         nia lando kaj la mortiginton de multaj el ni.<em class="versenr"> 25</em> Kiam ilia koro
         gajiĝis, ili diris: Voku Ŝimŝonon, ke li amuzu nin. Kaj oni vokis
         Ŝimŝonon el la malliberejo, kaj li faris amuzon al ili, kaj oni
         starigis lin inter la kolonoj.<em class="versenr"> 26</em> Kaj Ŝimŝon diris al la junulo,
         kiu kondukis lin je la mano: Lasu min, ke mi palpu la kolonojn,
         sur kiuj la domo staras, kaj mi apogos min al ili.<em class="versenr"> 27</em> Kaj la domo
         estis plena de viroj kaj virinoj, kaj tie estis ĉiuj estroj de la
         Filiŝtoj; kaj sur la tegmento estis ĉirkaŭ tri mil viroj kaj
         virinoj, kiuj rigardis la amuzadon de Ŝimŝon.<em class="versenr"> 28</em> Kaj Ŝimŝon vokis
         al la Eternulo, kaj diris: Mia Sinjoro, ho Eternulo, mi petas,
         rememoru min kaj fortigu min nur ĉi tiun fojon, ho Dio, por ke mi
         faru al la Filiŝtoj venĝon per unu fojo pro miaj du okuloj.<em class="versenr"> 29</em> Kaj Ŝimŝon kaptis la du mezajn kolonojn, sur kiuj staris la domo,
         kaj apogis sin al ili, al unu per sia dekstra mano kaj al la dua
         per sia maldekstra mano.<em class="versenr"> 30</em> Kaj Ŝimŝon diris: Mortu mia animo
         kune kun la Filiŝtoj! Kaj li ekpremis forte; kaj falis la domo
         sur la estrojn, kaj sur la tutan popolon, kiu estis en ĝi. Kaj la
         nombro de la mortintoj, kiujn li mortigis ĉe sia morto, estis pli
         granda, ol la nombro de tiuj, kiujn li mortigis dum sia vivo.<em class="versenr"> 31</em> Kaj venis liaj fratoj kaj la tuta domo de lia patro kaj prenis
         lin, kaj iris kaj enterigis lin inter Corea kaj Eŝtaol, en la
         tombo de lia patro Manoaĥ. Li estis juĝisto de Izrael dum dudek
         jaroj.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Estis homo sur la monto de Efraim; lia nomo estis Miĥa.<em class="versenr"> 2</em> Li
         diris al sia patrino: La mil kaj cent arĝentaj moneroj, kiujn oni
         prenis de vi kaj pro kiuj vi malbenis antaŭ miaj oreloj, jen la
         arĝento estas ĉe mi; mi prenis ĝin. Kaj lia patrino diris: Mia
         filo estu benata de la Eternulo.<em class="versenr"> 3</em> Kaj li redonis la mil kaj cent
         arĝentajn monerojn al sia patrino. Kaj lia patrino diris: Mi
         dediĉis la arĝenton al la Eternulo el mia mano por mia filo, por
         fari figuron kaj idolon; nun mi redonas ĝin al vi.<em class="versenr"> 4</em> Sed li
         redonis la arĝenton al sia patrino. Lia patrino prenis ducent
         arĝentajn monerojn kaj donis ilin al orfandisto, kaj li faris el
         tio figuron kaj idolon, kiu restis en la domo de Miĥa.<em class="versenr"> 5</em> Tiu homo
         Miĥa havis domon de dio; kaj li faris efodon kaj domajn diojn,
         kaj konsekris unu el siaj filoj, ke li estu por li pastro.<em class="versenr"> 6</em> En
         tiu tempo ne ekzistis reĝo ĉe Izrael; ĉiu faradis tion, kio
         plaĉis al li.
      </p>
      <p class="p"><em class="versenr"> 7</em> Estis junulo el Bet-Leĥem de Jehuda, el familio de Jehudaidoj,
         li estis Levido kaj loĝis tie.<em class="versenr"> 8</em> Tiu homo iris el la urbo, el
         Bet-Leĥem de Jehuda, por ekloĝi tie, kie li trovos oportune. Kaj
         li venis dum sia vojirado sur la monton de Efraim al la domo de
         Miĥa.<em class="versenr"> 9</em> Kaj Miĥa diris al li: De kie vi venas? Kaj tiu diris al
         li: Mi estas Levido el Bet-Leĥem de Jehuda, kaj mi iras, por
         ekloĝi tie, kie mi trovos oportune.<em class="versenr"> 10</em> Tiam Miĥa diris al li:
         Restu ĉe mi kaj estu por mi patro kaj pastro, kaj mi donados al
         vi po dek arĝentaj moneroj ĉiujare kaj necesajn vestojn kaj
         manĝaĵon. Kaj la Levido iris.<em class="versenr"> 11</em> Kaj la Levido konsentis resti ĉe
         tiu homo, kaj la junulo estis por li kiel unu el liaj filoj.<em class="versenr"> 12</em> Kaj Miĥa konsekris la Levidon, kaj la junulo fariĝis por li
         pastro kaj loĝis en la domo de Miĥa.<em class="versenr"> 13</em> Kaj Miĥa diris: Nun mi
         scias, ke la Eternulo bonfaros al mi, ĉar Levido fariĝis por mi
         pastro.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">En tiu tempo ne ekzistis reĝo ĉe Izrael; kaj en tiu tempo la
         tribo de Dan serĉis por si posedaĵon, por ekloĝi, ĉar ĝis tiu
         tempo ili ne ricevis posedaĵon inter la triboj de Izrael.<em class="versenr"> 2</em> Kaj
         la Danidoj sendis kvin homojn el sia tribo, el siaj
         reprezentantoj, virojn batalkapablajn el Corea kaj Eŝtaol, por
         rigardi la landon kaj esplori ĝin, kaj diris al ili: Iru, esploru
         la landon. Kaj ili venis sur la monton de Efraim al la domo de
         Miĥa kaj tranoktis tie.<em class="versenr"> 3</em> Kiam ili estis kun la domanoj de Miĥa,
         ili rekonis la voĉon de la juna Levido, kaj eniris tien, kaj
         diris al li: Kiu venigis vin ĉi tien? kaj kion vi faras ĉi tie?
         kaj kion vi bezonas ĉi tie?<em class="versenr"> 4</em> Kaj li diris al ili: Tiel kaj tiel
         agis kun mi Miĥa, kaj li dungis min, kaj mi fariĝis pastro por
         li.<em class="versenr"> 5</em> Kaj ili diris al li: Demandu, ni petas, Dion, por ke ni
         eksciu, ĉu estos sukcesa nia vojo, kiun ni iras.<em class="versenr"> 6</em> Kaj la pastro
         diris al ili: Iru en paco; laŭ la Eternulo estas via vojo, kiun
         vi iras.
      </p>
      <p class="p"><em class="versenr"> 7</em> Kaj tiuj kvin viroj ekiris kaj venis en Laiŝon, kaj vidis la
         popolon, ke ĝi tie loĝas senzorge, laŭ la maniero de la
         Cidonanoj, trankvile kaj fide, kaj neniu per io ofendas ilin en
         la lando aŭ regas super ili, kaj de la Cidonanoj ili estas
         malproksime kaj kun neniu ili havas ian aferon.<em class="versenr"> 8</em> Kaj ili venis
         al siaj fratoj en Corean kaj Eŝtaolon; kaj iliaj fratoj diris al
         ili: Kion vi raportos?<em class="versenr"> 9</em> Kaj ili diris: Leviĝu, kaj ni iru
         kontraŭ ilin; ĉar ni vidis, ke la lando estas tre bona; estu
         trankvilaj, ne prokrastu iri kaj veni kaj ekposedi la landon.<em class="versenr"> 10</em> Kiam vi venos, vi venos al popolo, kiu ne pensas pri danĝero, kaj
         la lando estas vasta; Dio transdonas ĝin en viajn manojn; tio
         estas loko, kie mankas nenio, kio estas sur la tero.
      </p>
      <p class="p"><em class="versenr"> 11</em> Kaj elmoviĝis el tie el la tribo de la Danidoj, el Corea kaj
         Eŝtaol, sescent viroj, zonitaj per bataliloj.<em class="versenr"> 12</em> Kaj ili iris,
         kaj stariĝis tendare en Kirjat-Jearim, en la regiono de Jehuda.
         Tial oni ĝis nun nomas tiun lokon Tendaro de Dan; ĝi estas post
         Kirjat-Jearim.<em class="versenr"> 13</em> Kaj ili iris de tie sur la monton de Efraim kaj
         venis al la domo de Miĥa.<em class="versenr"> 14</em> Kaj la kvin viroj, kiuj iris, por
         esplorrigardi la landon Laiŝ, diris al siaj fratoj: Ĉu vi scias,
         ke en ĉi tiuj domoj troviĝas efodo kaj domaj dioj kaj figuro kaj
         idolo? pripensu do, kion vi devas fari.<em class="versenr"> 15</em> Kaj ili turniĝis tien
         kaj eniris en la domon de la juna Levido, en la domon de Miĥa,
         kaj salutis lin.<em class="versenr"> 16</em> La sescent viroj el la Danidoj, zonitaj per
         siaj bataliloj, staris antaŭ la pordego.<em class="versenr"> 17</em> Kaj la kvin viroj,
         kiuj iris, por esplorrigardi la landon, eniris tien kaj prenis la
         figuron kaj la efodon kaj la domajn diojn kaj la idolon. Dume la
         pastro staris antaŭ la pordego, kun la sescent viroj, zonitaj per
         bataliloj.<em class="versenr"> 18</em> Kiam tiuj eniris en la domon de Miĥa, kaj prenis la
         figuron, la efodon, la domajn diojn, kaj la idolon, la pastro
         diris al ili: Kion vi faras?<em class="versenr"> 19</em> Sed ili diris al li: Silentu,
         metu vian manon sur vian buŝon; kaj iru kun ni kaj estu por ni
         patro kaj pastro; ĉu pli bone estas por vi esti pastro por la
         domo de unu homo, ol esti pastro por tribo kaj gento en Izrael?<em class="versenr"> 20</em> Kaj tio bone plaĉis al la pastro, kaj li prenis la efodon kaj
         la domajn diojn kaj la figuron kaj iris inter la popolon.<em class="versenr"> 21</em> Kaj
         ili turniĝis kaj iris, kaj sendis la infanojn kaj la brutojn kaj
         la pakaĵojn antaŭ sin.<em class="versenr"> 22</em> Kiam ili malproksimiĝis de la domo de
         Miĥa, la homoj, kiuj estis en la domoj najbaraj de Miĥa, kun krio
         kolektiĝis kaj kuris post la Danidoj.<em class="versenr"> 23</em> Kaj ili kriis al la
         Danidoj; kaj ĉi tiuj turnis siajn vizaĝojn, kaj diris al Miĥa:
         Kio estas al vi, ke vi faras krion?<em class="versenr"> 24</em> Kaj li diris: Miajn diojn,
         kiujn mi faris, vi forprenis, kaj ankaŭ la pastron, kaj vi
         foriris; kaj kio ankoraŭ estas al mi? kial do vi demandas, kio
         estas al mi?<em class="versenr"> 25</em> Kaj la Danidoj diris al li: Ne aŭdigu vian voĉon
         antaŭ ni, ĉar alie atakos vin koleraj homoj kaj vi pereigos vian
         animon kaj la animon de via domo.<em class="versenr"> 26</em> Kaj la Danidoj foriris sian
         vojon. Kaj Miĥa vidis, ke ili estas pli fortaj ol li; kaj li
         returniĝis kaj revenis en sian domon.<em class="versenr"> 27</em> Sed tiuj prenis tion,
         kion faris Miĥa, kaj la pastron, kiu estis ĉe li; kaj ili venis
         en Laiŝon, kontraŭ la popolon trankvilan kaj senzorgan, kaj
         venkobatis ĝin per la glavo; kaj la urbon ili forbruligis per
         fajro.<em class="versenr"> 28</em> Kaj estis neniu savanto, ĉar ĝi estis malproksime de
         Cidon kaj ili havis neniajn aferojn kun iu, kaj ĝi estis en la
         valo, kiu troviĝas apud Bet-Reĥob. Ili konstruis la urbon kaj
         ekloĝis en ĝi.<em class="versenr"> 29</em> Ili donis al la urbo la nomon Dan, laŭ la nomo
         de sia patro, kiu naskiĝis de Izrael; antaŭe la nomo de la urbo
         estis Laiŝ.<em class="versenr"> 30</em> Kaj la Danidoj starigis al si la figuron; kaj
         Jehonatan, filo de Gerŝom, filo de Manase, li kaj liaj filoj
         estis pastroj por la tribo de la Danidoj, ĝis la tago, kiam ili
         estis forkaptitaj el la lando.<em class="versenr"> 31</em> Kaj dum la tuta tempo, kiam la
         domo de Dio estis en Ŝilo, ili havis ĉe si la idolon de Miĥa,
         kiun li faris.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">En tiu tempo, kiam ne ekzistis reĝo ĉe Izrael, loĝis iu Levido
         sur la deklivo de la monto de Efraim. Li prenis al si kromedzinon
         el Bet-Leĥem de Jehuda.<em class="versenr"> 2</em> Kaj lia kromedzino perfidis lin kaj
         foriris de li en la domon de sia patro en Bet-Leĥem de Jehuda,
         kaj ŝi restis tie kvar monatojn.<em class="versenr"> 3</em> Kaj leviĝis ŝia edzo kaj iris
         al ŝi, por paroli al ŝia koro, por revenigi ŝin; kun li estis lia
         junulo kaj paro da azenoj. Kaj ŝi enirigis lin en la domon de sia
         patro; kaj la patro de la juna virino lin ekvidis kaj akceptis
         lin kun ĝojo.<em class="versenr"> 4</em> Kaj retenis lin lia bopatro, la patro de la juna
         virino, kaj li restis ĉe li dum tri tagoj; kaj ili manĝis kaj
         trinkis kaj tranoktis tie.<em class="versenr"> 5</em> En la kvara tago ili leviĝis frue
         matene, kaj li intencis foriri; sed la patro de la juna virino
         diris al sia bofilo: Fortigu vian koron per peco da pano; kaj
         poste vi iros.<em class="versenr"> 6</em> Kaj ili restis, kaj ambaŭ kune manĝis kaj
         trinkis. Kaj la patro de la juna virino diris al la viro: Mi
         petas vin, tranoktu kaj ĝojigu vian koron.<em class="versenr"> 7</em> La viro leviĝis, por
         foriri; sed lia bopatro insiste petis lin, kaj li restis kaj
         tranoktis tie.<em class="versenr"> 8</em> En la kvina tago li leviĝis frue matene, por
         iri; sed la patro de la juna virino diris: Fortigu, mi petas,
         vian koron, kaj ne rapidu, ĝis finiĝos la tago. Kaj ili ambaŭ
         manĝis.<em class="versenr"> 9</em> Kaj la viro leviĝis, por iri, li kaj lia kromedzino kaj
         lia junulo. Sed lia bopatro, la patro de la juna virino, diris al
         li: Jen finiĝis la tago kaj fariĝas vespero, tranoktu do, mi
         petas; jen la tago finiĝis, tranoktu ĉi tie, ke via koro faru al
         si ĝojon; morgaŭ frue vi leviĝos, por iri vian vojon, kaj vi iros
         al via tendo.<em class="versenr"> 10</em> Sed la viro ne volis tranokti; li leviĝis kaj
         iris. Kaj li venis al la ĉirkaŭaĵo de Jebus (tio estas
         Jerusalem); kun li estis paro da ŝarĝitaj azenoj, kaj ankaŭ lia
         kromedzino.<em class="versenr"> 11</em> Kiam ili estis antaŭ Jebus, la tago jam forte
         kliniĝis. Kaj la junulo diris al sia sinjoro: Venu, ni eniru en
         ĉi tiun urbon de la Jebusidoj, kaj ni tranoktu en ĝi.<em class="versenr"> 12</em> Sed lia
         sinjoro diris al li: Ni ne eniros en urbon de aligentuloj, kiuj
         ne estas el la Izraelidoj; ni iros pluen, ĝis Gibea.<em class="versenr"> 13</em> Kaj li
         diris al sia junulo: Iru, ke ni alproksimiĝu al unu el la lokoj,
         kaj ni tranoktu en Gibea aŭ en Rama.<em class="versenr"> 14</em> Kaj ili iris pluen kaj
         iris; kaj la suno subiris antaŭ ili apud Gibea, kiu apartenis al
         la Benjamenidoj.<em class="versenr"> 15</em> Kaj ili turniĝis tien, por eniri kaj tranokti
         en Gibea. Kaj li eniris kaj sidiĝis sur la strato; sed neniu
         invitis ilin en la domon, por tranokti.<em class="versenr"> 16</em> Sed jen iu maljunulo
         venis vespere de sia laboro de la kampo; li estis de la monto de
         Efraim kaj loĝis tiutempe en Gibea; kaj la loĝantoj de tiu loko
         estis Benjamenidoj.<em class="versenr"> 17</em> Li levis siajn okulojn kaj ekvidis la
         fremdan homon sur la strato de la urbo. Kaj la maljunulo diris:
         Kien vi iras? kaj de kie vi venas?<em class="versenr"> 18</em> Kaj tiu diris al li: Ni
         iras el Bet-Leĥem de Jehuda al la deklivo de la monto de Efraim,
         de kie mi estas. Mi iris al Bet-Leĥem de Jehuda, kaj nun mi iras
         al la domo de la Eternulo; kaj neniu invitas min en la domon.<em class="versenr"> 19</em> Ni havas pajlon kaj manĝaĵon por niaj azenoj, ankaŭ panon kaj
         vinon mi havas por mi kaj por via sklavino, kaj por la junulo,
         kiu estas kun viaj sklavoj; nenio mankas al ni.<em class="versenr"> 20</em> Kaj la
         maljunulo diris: Paco estu al vi; ĉion, kio mankus al vi, mi
         prenas sur min; nur ne tranoktu sur la strato.<em class="versenr"> 21</em> Kaj li
         envenigis lin en sian domon, kaj li donis manĝaĵon al la azenoj;
         kaj ili lavis siajn piedojn kaj manĝis kaj trinkis.<em class="versenr"> 22</em> Dum ili
         ĝojigadis sian koron, jen la loĝantoj de la urbo, homoj
         malmoralaj, ĉirkaŭis la domon, frapis je la pordo, kaj diris al
         la maljuna domomastro jene: Elirigu la homon, kiu venis en vian
         domon, ke ni lin ekkonu.<em class="versenr"> 23</em> Tiam eliris al ili la domomastro, kaj
         diris al ili: Ne, miaj fratoj, ne faru malbonon; ĉar tiu homo
         venis en mian domon, ne faru tian malnoblaĵon.<em class="versenr"> 24</em> Jen mi havas
         filinon virgulinon, kaj li havas kromedzinon; mi elirigos ilin,
         kaj vi malhonoru ilin, kaj faru al ili tion, kio plaĉas al vi;
         sed kun ĉi tiu viro ne faru tian abomenindaĵon.<em class="versenr"> 25</em> Sed la homoj
         ne volis aŭskulti lin. Tiam la viro prenis sian kromedzinon kaj
         elirigis al ili sur la straton. Kaj ili ekkonis ŝin, kaj faris al
         si amuzon kun ŝi dum la tuta nokto, ĝis la mateno; kaj ili
         forliberigis ŝin, kiam leviĝis la matenruĝo.<em class="versenr"> 26</em> Kaj la virino
         venis antaŭ la mateniĝo, kaj falis antaŭ la pordo de la domo de
         tiu homo, kie estis ŝia sinjoro; kaj ŝi kuŝis, ĝis fariĝis lume.<em class="versenr"> 27</em> Matene leviĝis ŝia sinjoro kaj malfermis la pordon de la domo,
         kaj eliris, por iri sian vojon; kaj jen li vidas, ke la virino,
         lia kromedzino, kuŝas antaŭ la pordo de la domo, kaj ŝiaj manoj
         estas sur la sojlo.<em class="versenr"> 28</em> Kaj li diris al ŝi: Leviĝu, kaj ni iros.
         Sed estis nenia respondo. Tiam li prenis ŝin sur la azenon,
         leviĝis, kaj iris al sia loko.<em class="versenr"> 29</em> Kiam li venis en sian domon, li
         prenis tranĉilon, prenis sian kromedzinon kaj distranĉis ŝin kun
         ŝiaj ostoj en dek du partojn kaj dissendis tion en ĉiujn
         regionojn de Izrael.<em class="versenr"> 30</em> Kaj ĉiu, kiu tion vidis, diris: Ne estis
         kaj ne vidiĝis io simila de post la tago, kiam la Izraelidoj
         eliris el la lando Egipta, ĝis nun; atentu tion, konsiliĝu, kaj
         decidu.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Kaj eliris ĉiuj Izraelidoj, kaj kolektiĝis la tuta komunumo
         kiel unu homo, de Dan ĝis Beer-Ŝeba, kaj la lando Gilead, antaŭ
         la Eternulo en Micpa.<em class="versenr"> 2</em> Kaj kunvenis la estroj de la tuta popolo,
         ĉiuj triboj de Izrael, en la kunvenejon de la popolo de Dio,
         kvarcent mil piedirantoj kapablaj eltiri glavon.<em class="versenr"> 3</em> La
         Benjamenidoj aŭdis, ke la Izraelidoj venis en Micpan. Kaj la
         Izraelidoj diris: Diru, kiamaniere okazis tiu malbonaĵo?<em class="versenr"> 4</em> Tiam
         respondis la Levido, la edzo de la mortigita virino, kaj diris:
         Mi venis en Gibean de la Benjamenidoj, mi kun mia kromedzino, por
         tranokti.<em class="versenr"> 5</em> Kaj leviĝis kontraŭ min la loĝantoj de Gibea, kaj
         ĉirkaŭis pro mi la domon nokte. Min ili intencis mortigi, kaj
         mian kromedzinon ili turmentis tiel, ke ŝi mortis.<em class="versenr"> 6</em> Tiam mi
         prenis mian kromedzinon, distranĉis ŝin kaj dissendis en ĉiujn
         regionojn de Izrael; ĉar ili faris malĉastaĵon kaj malnoblaĵon en
         Izrael.<em class="versenr"> 7</em> Jen vi ĉiuj estas Izraelidoj; faru konsiliĝon kaj
         decidon ĉi tie.<em class="versenr"> 8</em> Kaj leviĝis la tuta popolo kiel unu homo, kaj
         diris: Neniu el ni iros al sia tendo, kaj neniu el ni revenos al
         sia domo;<em class="versenr"> 9</em> sed jen estas, kion ni faros al Gibea: ni lotos pri
         ĝi;<em class="versenr"> 10</em> kaj ni prenos po dek homoj el ĉiu cento, el ĉiuj triboj,
         po cent el mil kaj po mil el dek mil, ke ili alportu manĝaĵon por
         la popolo, por ke ĉi tiu iru en Gibean de la Benjamenidoj, kaj
         agu kontraŭ ĝi konforme al la malnoblaĵo, kiun ĝi faris en
         Izrael.<em class="versenr"> 11</em> Kaj kolektiĝis kontraŭ la urbo ĉiuj Izraelidoj
         unuanime, kiel unu homo.
      </p>
      <p class="p"><em class="versenr"> 12</em> Kaj la triboj de Izrael sendis homojn al ĉiuj familioj de
         Benjamen, por diri: Kio estas la malbonaĵo, kiu estas farita ĉe
         vi?<em class="versenr"> 13</em> Eligu do nun la kanajlajn homojn, kiuj estas en Gibea, kaj
         ni mortigos ilin kaj ekstermos la malbonon el Izrael. Sed la
         Benjamenidoj ne volis obei la voĉon de siaj fratoj, la
         Izraelidoj.<em class="versenr"> 14</em> Kaj la Benjamenidoj kolektiĝis el la urboj en
         Gibea, por eliri milite kontraŭ la Izraelidojn.<em class="versenr"> 15</em> Kaj la nombro
         de la Benjamenidoj el la urboj en tiu tago estis dudek ses mil
         homoj pretaj eltiri glavon; krom tio el la loĝantoj de Gibea
         estis la nombro de sepcent homoj plej taŭgaj.<em class="versenr"> 16</em> El tiu tuta
         popolo estis sepcent homoj plej taŭgaj, maldekstruloj; ĉiu el ili
         povis ĵeti ŝtonon kontraŭ haron, kaj ne maltrafi.
      </p>
      <p class="p"><em class="versenr"> 17</em> Kaj la nombro de la Izraelidoj, krom la Benjamenidoj, estis
         kvarcent mil homoj pretaj eltiri glavon; ĉiuj ili estis
         batalkapablaj.<em class="versenr"> 18</em> Kaj ili leviĝis kaj iris en Bet-Elon kaj
         demandis Dion, kaj la Izraelidoj diris: Kiu el ni devas iri
         antaŭe milite kontraŭ la Benjamenidojn? Kaj la Eternulo diris:
         Jehuda antaŭe.<em class="versenr"> 19</em> Kaj la Izraelidoj leviĝis matene kaj eksieĝis
         Gibean.<em class="versenr"> 20</em> Kaj la Izraelidoj eliris milite kontraŭ la
         Benjamenidojn, kaj la Izraelidoj komencis batalon kontraŭ ili
         antaŭ Gibea.<em class="versenr"> 21</em> Kaj eliris la Benjamenidoj el Gibea kaj batis en
         tiu tago el la Izraelidoj dudek du mil homojn sur la teron.<em class="versenr"> 22</em> Sed la popolo de la Izraelidoj ekscitis sian kuraĝon, kaj denove
         komencis batalon sur la loko, kie ili batalis en la unua tago.<em class="versenr"> 23</em> Kaj la Izraelidoj iris kaj ploris antaŭ la Eternulo ĝis la
         vespero, kaj demandis la Eternulon, dirante: Ĉu ni devas plue
         alproksimiĝi milite al la Benjamenidoj, niaj fratoj? Kaj la
         Eternulo diris: Iru kontraŭ ilin.
      </p>
      <p class="p"><em class="versenr"> 24</em> Kaj la Izraelidoj alpaŝis al la Benjamenidoj en la dua tago.<em class="versenr"> 25</em> Kaj la Benjamenidoj eliris al ili renkonte el Gibea en la dua
         tago kaj batis el la Izraelidoj ankoraŭ dek ok mil homojn sur la
         teron; ĉiuj ili estis eltirantoj de glavo.<em class="versenr"> 26</em> Tiam ĉiuj
         Izraelidoj kaj la tuta popolo iris kaj venis en Bet-Elon kaj
         ploris kaj restis tie antaŭ la Eternulo kaj fastis en tiu tago
         ĝis la vespero kaj alportis bruloferojn kaj pacoferojn antaŭ la
         Eternulon.<em class="versenr"> 27</em> Kaj la Izraelidoj demandis la Eternulon (tie estis
         en tiu tempo la kesto de interligo de Dio,<em class="versenr"> 28</em> kaj Pineĥas, filo
         de Eleazar, filo de Aaron, staris antaŭ ĝi en tiu tempo); kaj ili
         diris: Ĉu ni devas plue elpaŝi batale kontraŭ niajn fratojn la
         Benjamenidojn, aŭ ĉu ni devas ĉesi? Kaj la Eternulo diris: Iru,
         ĉar morgaŭ Mi transdonos ilin en viajn manojn.<em class="versenr"> 29</em> Kaj la
         Izraelidoj aranĝis embuskojn ĉirkaŭe de Gibea.
      </p>
      <p class="p"><em class="versenr"> 30</em> Kaj la Izraelidoj eliris kontraŭ la Benjamenidojn en la tria
         tago kaj stariĝis kontraŭ Gibea kiel antaŭe.<em class="versenr"> 31</em> Kaj la
         Benjamenidoj eliris kontraŭ la popolon, malproksimiĝis de la
         urbo, kaj komencis batadi la popolon kiel en la antaŭaj fojoj,
         sur la vojoj, el kiuj unu iras al Bet-El kaj la dua al Gibea, kaj
         mortigis pli-malpli tridek homojn el la Izraelidoj.<em class="versenr"> 32</em> Kaj la
         Benjamenidoj diris al si: Ili falas antaŭ ni kiel antaŭe. Kaj la
         Izraelidoj diris: Ni kuru, por ke ni ellogu ilin el la urbo sur
         la vojon.<em class="versenr"> 33</em> Kaj ĉiuj Izraelidoj leviĝis de sia loko kaj stariĝis
         en Baal-Tamar. Kaj la embuskuloj de la Izraelidoj ĵetis sin el
         sia loko, el la kaverno Geba.<em class="versenr"> 34</em> Kaj venis antaŭ Gibean dek mil
         elektitaj viroj el la tuta Izrael, kaj estis kruela batalo; kaj
         ili ne sciis, ke trafos ilin malbono.<em class="versenr"> 35</em> Kaj la Eternulo frapis
         la Benjamenidojn antaŭ la Izraelidoj; kaj la Izraelidoj ekstermis
         en tiu tago el la Benjamenidoj dudek kvin mil kaj cent homojn;
         ĉiuj ili estis eltirantoj de glavo.
      </p>
      <p class="p"><em class="versenr"> 36</em> La Benjamenidoj vidis, ke tiuj estis frapitaj kaj la
         Izraelidoj cedis la lokon al la Benjamenidoj; ĉar ili fidis la
         embuskon, kiun ili aranĝis ĉe Gibea.<em class="versenr"> 37</em> Kaj la embuskuloj rapidis
         kaj ĵetis sin kontraŭ Gibean, kaj la embuskuloj eniris kaj batis
         la tutan urbon per glavo.<em class="versenr"> 38</em> Estis interkonsentite inter la
         Izraelidoj kaj la embuskuloj, ke ĉi tiuj suprenigos grandan
         kolonon da fumo el la urbo.<em class="versenr"> 39</em> Kiam la Izraelidoj retiriĝis dum
         la batalo, kaj la Benjamenidoj komencis mortigi Izraelidojn kaj
         mortigis pli-malpli tridek homojn, kaj diris: Ili falas antaŭ ni
         kiel en la unua batalo:<em class="versenr"> 40</em> tiam komencis leviĝadi el la urbo
         kolono da fumo. La Benjamenidoj ekrigardis returne, kaj ili
         ekvidis, ke el la tuta urbo leviĝas flamoj al la ĉielo.<em class="versenr"> 41</em> Kaj la
         Izraelidoj returniĝis, kaj la Benjamenidoj terure konsterniĝis;
         ĉar ili vidis, ke malfeliĉo ilin trafis.<em class="versenr"> 42</em> Kaj ili turniĝis
         antaŭ la Izraelidoj, al la vojo, kiu kondukas al la dezerto; sed
         la batalo postkuris ilin, kaj la elirintoj el la urboj ekstermis
         ilin dumvoje,<em class="versenr"> 43</em> ĉirkaŭis la Benjamenidojn, persekutis ilin ĝis
         Menuĥa, kaj piedpremis ilin ĝis la orienta flanko de Gibea.<em class="versenr"> 44</em> Kaj falis el la Benjamenidoj dek ok mil homoj; ĉiuj ili estis
         fortaj militistoj.<em class="versenr"> 45</em> Kaj ili sin turnis kaj ekkuris al la
         dezerto, al la roko Rimon; kaj oni batis el ili sur la vojo kvin
         mil homojn, kaj oni postkuris ilin ĝis Gidom kaj batis el ili
         ankoraŭ du mil homojn.<em class="versenr"> 46</em> La nombro de ĉiuj falintoj el la
         Benjamenidoj en tiu tago estis dudek kvin mil homoj eltirantoj de
         glavo; ĉiuj ili estis fortaj militistoj.<em class="versenr"> 47</em> Kaj ili sin turnis
         kaj forkuris en la dezerton, al la roko Rimon, sescent homoj; kaj
         ili restis ĉe la roko Rimon kvar monatojn.<em class="versenr"> 48</em> Sed la Izraelidoj
         reiris al la Benjamenidoj, kaj mortigis per glavo la urbanojn, la
         brutojn, kaj ĉion, kion ili trovis; kaj ĉiujn urbojn, kiujn ili
         renkontis, ili forbruligis per fajro.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Kaj la Izraelidoj ĵuris en Micpa, dirante: Neniu el ni donos
         sian filinon edzinige al Benjamenido.<em class="versenr"> 2</em> Kaj la popolo venis en
         Bet-Elon, kaj restis tie ĝis la vespero antaŭ Dio, kaj levis sian
         voĉon kaj forte ploris,<em class="versenr"> 3</em> kaj diris: Kial, ho Eternulo, Dio de
         Izrael, fariĝis tio en Izrael, ke malaperis nun el Izrael unu
         tribo?<em class="versenr"> 4</em> La morgaŭan tagon la popolo leviĝis frue kaj konstruis
         tie altaron kaj oferis bruloferojn kaj pacoferojn.<em class="versenr"> 5</em> Kaj la
         Izraelidoj diris: Kiu homo el ĉiuj triboj de Izrael ne venis kun
         la komunumo al la Eternulo? Ĉar estis farita granda ĵuro pri
         tiuj, kiuj ne venis al la Eternulo en Micpan, ke ili estos
         mortigitaj.<em class="versenr"> 6</em> Kaj la Izraelidoj ekpentis pri siaj fratoj la
         Benjamenidoj, kaj diris: Forhakita estas hodiaŭ unu tribo el
         Izrael!<em class="versenr"> 7</em> kion ni faros al ili, al la restintoj, koncerne
         edzinojn? ni ĵuris ja per la Eternulo, ke ni ne donos al ili
         edzinojn el niaj filinoj.<em class="versenr"> 8</em> Kaj ili diris: Kiu homo el la triboj
         de Izrael ne venis al la Eternulo en Micpan? Kaj tiam montriĝis,
         ke en la tendaron al la komunumo venis neniu el Jabeŝ en Gilead.<em class="versenr"> 9</em> Kaj oni reviziis la popolon, kaj montriĝis, ke tie estas neniu
         el la loĝantoj de Jabeŝ en Gilead.<em class="versenr"> 10</em> Tiam la komunumo sendis
         tien dek du mil homojn el la viroj batalkapablaj, kaj ordonis al
         ili jene: Iru kaj mortigu per glavo la loĝantojn de Jabeŝ en
         Gilead, ankaŭ la virinojn kaj infanojn.<em class="versenr"> 11</em> Kaj tiel agu: ĉiun
         virseksulon, kaj ĉiun virinon, kiu ekkonis kuŝejon de viro,
         ekstermu.<em class="versenr"> 12</em> Kaj ili trovis inter la loĝantoj de Jabeŝ en Gilead
         kvarcent junajn virgulinojn, kiuj ne ekkonis kuŝejon de viro; kaj
         ili venigis ilin en la tendaron en Ŝilon, kiu estas en la lando
         Kanaana.
      </p>
      <p class="p"><em class="versenr"> 13</em> Kaj la tuta komunumo sendis, por paroli kun la Benjamenidoj,
         kiuj estis ĉe la roko Rimon, kaj anonci al ili pacon.<em class="versenr"> 14</em> Tiam la
         Benjamenidoj revenis, kaj oni donis al ili la virinojn, kiuj
         restis vivaj el la virinoj de Jabeŝ en Gilead; sed ne estis
         sufiĉe por ili.<em class="versenr"> 15</em> Kaj la popolo bedaŭris pri Benjamen, ĉar la
         Eternulo faris fendon en la triboj de Izrael.
      </p>
      <p class="p"><em class="versenr"> 16</em> Kaj la plejaĝuloj de la komunumo diris: Kion ni faru al la
         restintoj koncerne edzinojn? ekstermitaj estas ja la virinoj de
         Benjamen.<em class="versenr"> 17</em> Kaj ili diris: La restintoj el la Benjamenidoj
         bezonas ja heredontojn, por ke ne malaperu tribo el Izrael;<em class="versenr"> 18</em> kaj ni ne povas doni al ili edzinojn el niaj filinoj, ĉar la
         Izraelidoj ĵuris, dirante: Malbenita estu tiu, kiu donos edzinon
         al Benjamenido.<em class="versenr"> 19</em> Sed ili diris: Jen ĉiujare estas festo de la
         Eternulo en Ŝilo, kiu estas norde de Bet-El, oriente de la vojo,
         kiu kondukas de Bet-El al Ŝeĥem, kaj sude de Lebona.<em class="versenr"> 20</em> Kaj ili
         ordonis al la Benjamenidoj jene: Iru kaj faru insidon en la
         vinberĝardenoj;<em class="versenr"> 21</em> kaj kiam vi vidos, ke la knabinoj de Ŝilo
         eliras, por danci en rondoj, tiam eliru el la vinberĝardenoj kaj
         kaptu al vi ĉiu edzinon el la knabinoj de Ŝilo kaj iru en la
         landon de la Benjamenidoj.<em class="versenr"> 22</em> Kaj se venos iliaj patroj aŭ fratoj
         kun plendo al ni, ni diros al ili: Pardonu nin pro ili; ĉar ni ne
         prenis por ĉiu edzinon en la milito, kaj vi ne donis al ili; tial
         vi estas nun senkulpaj.<em class="versenr"> 23</em> Kaj tiel agis la Benjamenidoj, kaj
         prenis edzinojn laŭ sia nombro el la dancrondoj, rabinte ilin;
         kaj ili iris kaj revenis al sia posedaĵo kaj konstruis urbojn kaj
         ekloĝis en ili.<em class="versenr"> 24</em> Kaj en la sama tempo disiris de tie la
         Izraelidoj, ĉiu al sia tribo kaj al sia familio, kaj ĉiu foriris
         de tie al sia posedaĵo.<em class="versenr"> 25</em> En tiu tempo ne ekzistis reĝo ĉe
         Izrael; ĉiu faradis tion, kio plaĉis al li.
      </p>
      <hr>
      <div class="footer"><a href="libro_rut.html">RUT&nbsp;&gt;&gt;</a></div>
   </body>
</html>