<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>LA PSALMARO</title>
   </head>
   <body background="../bld/papero.jpg">
      <div class="header"><span class="header_left"><a href="libro_ijo.html">&lt;&lt;&nbsp;IJOB</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">LA PSALMARO</h3>
      <div class="@type">
         <h3 class="head">LIBRO UNUA</h3>
         <div class="dist_chapter"></div>
         <h3 class="chapternr">1</h3>
         <p class="indent">
            <p class="indent_first">Feliĉa estas la homo, kiu ne iras laŭ konsilo de malpiuloj,<br>
               Nek staras sur vojo de pekuloj,<br>
               Nek sidas en kunsido de blasfemantoj;
            </p>
            <p class="verse_indent"><span class="versenr_indent">2</span> <span class="versetext_indent">Sed li nur havas deziron por la leĝo de la Eternulo,<br>
                  Kaj pri Lia leĝo li pensas tage kaj nokte.</span></p>
            <p class="verse_indent"><span class="versenr_indent">3</span> <span class="versetext_indent">Kaj li estos kiel arbo, plantita apud akvaj torentoj,<br>
                  Donanta sian frukton en sia tempo,<br>
                  Kaj kies folio ne velkas;<br>
                  Kaj en ĉio, kion li faras, li sukcesos.</span></p>
            <p class="verse_indent"><span class="versenr_indent">4</span> <span class="versetext_indent">Ne tiel estas la malpiuloj;<br>
                  Sed ili estas kiel grenventumaĵo, kiun disblovas la vento.</span></p>
            <p class="verse_indent"><span class="versenr_indent">5</span> <span class="versetext_indent">Tial ne staros fortike la malpiuloj ĉe la juĝo,<br>
                  Nek la pekuloj en societo de piuloj.</span></p>
            <p class="verse_indent"><span class="versenr_indent">6</span> <span class="versetext_indent">Ĉar la Eternulo konas la vojon de piuloj;<br>
                  Sed la vojo de malpiuloj pereos.</span></p>
         </p>
         <div class="dist_chapter"></div>
         <h3 class="chapternr">2</h3>
         <p class="indent">
            <p class="indent_first">Kial tumultas popoloj,<br>
               Kaj gentoj pripensas vanaĵon?
            </p>
            <p class="verse_indent"><span class="versenr_indent">2</span> <span class="versetext_indent">Leviĝas reĝoj de la tero,<br>
                  Kaj eminentuloj konsiliĝas kune,<br>
                  Kontraŭ la Eternulo kaj kontraŭ Lia sanktoleito, dirante:</span></p>
            <p class="verse_indent"><span class="versenr_indent">3</span> <span class="versetext_indent">Ni disŝiru iliajn ligilojn,<br>
                  Kaj ni deĵetu de ni iliajn ŝnurojn!</span></p>
         </p>
         <p class="indent">
            <p class="verse_indent"><span class="versenr_indent">4</span> <span class="versetext_indent">La loĝanta en la ĉielo ridas,<br>
                  La Sinjoro mokas ilin.</span></p>
            <p class="verse_indent"><span class="versenr_indent">5</span> <span class="versetext_indent">Tiam Li parolos al ili en Sia kolero,<br>
                  Kaj per Sia furiozo Li ilin ektimigos, dirante:</span></p>
            <p class="verse_indent"><span class="versenr_indent">6</span> <span class="versetext_indent">Mi starigis ja Mian reĝon<br>
                  Super Cion, Mia sankta monto.</span></p>
         </p>
         <p class="indent">
            <p class="verse_indent"><span class="versenr_indent">7</span> <span class="versetext_indent">Mi raportos pri la decido:<br>
                  La Eternulo diris al mi: Vi estas Mia filo,<br>
                  Hodiaŭ Mi vin naskis.</span></p>
            <p class="verse_indent"><span class="versenr_indent">8</span> <span class="versetext_indent">Petu Min, kaj Mi donos al vi popolojn por heredo,<br>
                  Kaj por posedo limojn de tero.</span></p>
            <p class="verse_indent"><span class="versenr_indent">9</span> <span class="versetext_indent">Vi disbatos ilin per fera sceptro,<br>
                  Kiel potan vazon vi ilin dispecigos.</span></p>
         </p>
         <p class="indent">
            <p class="verse_indent"><span class="versenr_indent">10</span> <span class="versetext_indent">Kaj nun, ho reĝoj, prudentiĝu;<br>
                  Instruiĝu, juĝistoj de la tero!</span></p>
            <p class="verse_indent"><span class="versenr_indent">11</span> <span class="versetext_indent">Servu al la Eternulo kun timo,<br>
                  Kaj ĝoju kun tremo.</span></p>
            <p class="verse_indent"><span class="versenr_indent">12</span> <span class="versetext_indent">Kisu la filon, ke Li ne koleru, kaj vi ne pereu sur la vojo,<br>
                  Ĉar baldaŭ ekbrulos Lia kolero.<br>
                  Feliĉaj estas ĉiuj, kiuj fidas Lin.</span></p>
         </p>
         <div class="dist_chapter"></div>
         <h3 class="chapternr">3</h3>
         <p><em>Psalmo de David, kiam li forkuris de sia filo Abŝalom.</em></p>
         <p class="indent">
            <p class="indent_first">Ho Eternulo, kiel multaj estas miaj premantoj,<br>
               Multaj leviĝis kontraŭ mi!
            </p>
            <p class="verse_indent"><span class="versenr_indent">2</span> <span class="versetext_indent">Multaj diradas pri mia animo:<br>
                  Ne ekzistas por li savo de Dio.                       <span class="sela">Sela.</span></span></p>
            <p class="verse_indent"><span class="versenr_indent">3</span> <span class="versetext_indent">Sed Vi, ho Eternulo, estas ŝildo por mi,<br>
                  Mia honoro kaj levanto de mia kapo.</span></p>
            <p class="verse_indent"><span class="versenr_indent">4</span> <span class="versetext_indent">Per mia voĉo mi vokas al la Eternulo,<br>
                  Kaj Li respondas al mi de Sia sankta monto.           <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Mi kuŝiĝas kaj endormiĝas,<br>
                  Kaj mi vekiĝas, ĉar la Eternulo min subtenas.</span></p>
            <p class="verse_indent"><span class="versenr_indent">6</span> <span class="versetext_indent">Mi ne timas miriadojn da kontraŭuloj,<br>
                  Kiuj estas ĉirkaŭ mi.</span></p>
            <p class="verse_indent"><span class="versenr_indent">7</span> <span class="versetext_indent">Leviĝu, ho Eternulo, savu min, mia Dio;<br>
                  Ĉar Vi frapis al ĉiuj miaj malamikoj la vangojn,<br>
                  La dentojn de la malpiuloj Vi frakasis.</span></p>
            <p class="verse_indent"><span class="versenr_indent">8</span> <span class="versetext_indent">Ĉe la Eternulo estas la savo;<br>
                  Super Via popolo estu Via beno.                       <span class="sela">Sela.</span></span></p>
         </p>
         <div class="dist_chapter"></div>
         <h3 class="chapternr">4</h3>
         <p><em>Al la ĥorestro. Por kordaj instrumentoj. Psalmo de David.</em></p>
         <p class="indent">
            <p class="indent_first">Kiam mi vokas, respondu al mi, justa mia Dio!<br>
               En premo Vi liberigas min;<br>
               Korfavoru min, kaj aŭskultu mian preĝon.
            </p>
            <p class="verse_indent"><span class="versenr_indent">2</span> <span class="versetext_indent">Homidoj, ĝis kiam mia honoro estos malhonorata?<br>
                  Ĝis kiam vi amos vantaĵon kaj celos malveron?         <span class="sela">Sela.</span></span></p>
            <p class="verse_indent"><span class="versenr_indent">3</span> <span class="versetext_indent">Sciu do, ke la Eternulo apartigis la piulon por Si;<br>
                  La Eternulo aŭdas, kiam mi vokas al Li.</span></p>
            <p class="verse_indent"><span class="versenr_indent">4</span> <span class="versetext_indent">Tremu, kaj ne peku;<br>
                  Meditu en viaj koroj, sur viaj kuŝejoj, kaj estu<br>
                  fortikanimaj.                                    <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Oferdonu oferojn piajn,<br>
                  Kaj fidu la Eternulon.</span></p>
            <p class="verse_indent"><span class="versenr_indent">6</span> <span class="versetext_indent">Multaj diradas: Kiu montros al ni bonon?<br>
                  Direktu sur nin la lumon de Via vizaĝo, ho Eternulo!</span></p>
            <p class="verse_indent"><span class="versenr_indent">7</span> <span class="versetext_indent">Vi metis ĝojon en mian koron, pli ol dum ilia greno kaj ilia<br>
                  mosto plimultiĝas.</span></p>
            <p class="verse_indent"><span class="versenr_indent">8</span> <span class="versetext_indent">Pace mi kuŝiĝas kaj tuj endormiĝas;<br>
                  Ĉar Vi, ho Eternulo, loĝigas min sola en sendanĝereco.</span></p>
         </p>
         <div class="dist_chapter"></div>
         <h3 class="chapternr">5</h3>
         <p><em>Al la ĥorestro. Por blovaj instrumentoj. Psalmo de David.</em></p>
         <p class="indent">
            <p class="indent_first">Miajn vortojn aŭskultu, ho Eternulo.<br>
               Trapenetru miajn pensojn.
            </p>
            <p class="verse_indent"><span class="versenr_indent">2</span> <span class="versetext_indent">Aŭdu la voĉon de mia krio, mia Reĝo kaj mia Dio;<br>
                  Ĉar al Vi mi preĝas.</span></p>
            <p class="verse_indent"><span class="versenr_indent">3</span> <span class="versetext_indent">Ho Eternulo, matene Vi aŭdas mian voĉon;<br>
                  Matene mi eldiras mian preĝon al Vi, kaj mi atendas.</span></p>
            <p class="verse_indent"><span class="versenr_indent">4</span> <span class="versetext_indent">Ĉar Vi ne estas tia Dio, kiu amas malpiaĵon;<br>
                  Malbonulo ne povas gasti ĉe Vi.</span></p>
            <p class="verse_indent"><span class="versenr_indent">5</span> <span class="versetext_indent">Fanfaronuloj ne staros antaŭ Vi;<br>
                  Vi malamas ĉiujn, kiuj faras malbonon.</span></p>
            <p class="verse_indent"><span class="versenr_indent">6</span> <span class="versetext_indent">Vi pereigas tiujn, kiuj parolas malveron;<br>
                  Sangavidan kaj malican la Eternulo abomenas.</span></p>
            <p class="verse_indent"><span class="versenr_indent">7</span> <span class="versetext_indent">Kaj mi, pro Via granda favoro, eniros en Vian domon;<br>
                  Mi kliniĝos en Via sankta templo kun respektego al Vi.</span></p>
            <p class="verse_indent"><span class="versenr_indent">8</span> <span class="versetext_indent">Ho Eternulo, gvidu min laŭ Via justeco;<br>
                  Pro miaj insidantoj ebenigu antaŭ mi Vian vojon.</span></p>
            <p class="verse_indent"><span class="versenr_indent">9</span> <span class="versetext_indent">Ĉar ne ekzistas vero en ilia buŝo;<br>
                  En ilia interno estas malvirteco;<br>
                  Malfermita tombo estas ilia gorĝo;<br>
                  Per sia lango ili hipokritas.</span></p>
            <p class="verse_indent"><span class="versenr_indent">10</span> <span class="versetext_indent">Montru ilian kulpon, ho Dio,<br>
                  Ke ili falu per siaj intencoj;<br>
                  Pro iliaj multaj krimoj ĵetu ilin malsupren,<br>
                  Ĉar ili ribelis kontraŭ Vi.</span></p>
            <p class="verse_indent"><span class="versenr_indent">11</span> <span class="versetext_indent">Kaj ekĝojos ĉiuj, kiuj fidas Vin;<br>
                  Ili eterne estos gajaj, kaj Vi ilin favoros;<br>
                  Kaj triumfos pri Vi tiuj, kiuj amas Vian nomon.</span></p>
            <p class="verse_indent"><span class="versenr_indent">12</span> <span class="versetext_indent">Ĉar Vi, ho Eternulo, benas piulon;<br>
                  Kiel per ŝildo Vi ĉirkaŭdefendas lin per favoro.</span></p>
         </p>
         <div class="dist_chapter"></div>
         <h3 class="chapternr">6</h3>
         <p><em>Al la ĥorestro. Por kordaj instrumentoj, por basuloj. Psalmo de
               David.</em></p>
         <p class="indent">
            <p class="indent_first">Ho Eternulo, ne en Via kolero min riproĉu,<br>
               Kaj ne en Via furiozo min punu.
            </p>
            <p class="verse_indent"><span class="versenr_indent">2</span> <span class="versetext_indent">Korfavoru min, ho Eternulo, ĉar mi senfortiĝis;<br>
                  Sanigu min, ho Eternulo, ĉar ektremis miaj ostoj.</span></p>
            <p class="verse_indent"><span class="versenr_indent">3</span> <span class="versetext_indent">Kaj mia animo forte ektremis;<br>
                  Kaj Vi, ho Eternulo, ĝis kiam?</span></p>
            <p class="verse_indent"><span class="versenr_indent">4</span> <span class="versetext_indent">Returnu Vin, ho Eternulo, savu mian animon;<br>
                  Helpu min pro Via favorkoreco.</span></p>
            <p class="verse_indent"><span class="versenr_indent">5</span> <span class="versetext_indent">Ĉar en la morto ne ekzistas memoro pri Vi;<br>
                  En Ŝeol, kiu gloros Vin?</span></p>
            <p class="verse_indent"><span class="versenr_indent">6</span> <span class="versetext_indent">Mi laciĝis de mia ĝemado;<br>
                  Ĉiun nokton mi priverŝas mian liton;<br>
                  Per miaj larmoj mi malsekigas mian kuŝejon.</span></p>
            <p class="verse_indent"><span class="versenr_indent">7</span> <span class="versetext_indent">Sekiĝis de malĝojo mia vizaĝo,<br>
                  Maljuniĝis de ĉiuj miaj premantoj.</span></p>
            <p class="verse_indent"><span class="versenr_indent">8</span> <span class="versetext_indent">Foriĝu de mi, ĉiuj, kiuj faras malbonon;<br>
                  Ĉar aŭdis la Eternulo la voĉon de mia ploro.</span></p>
            <p class="verse_indent"><span class="versenr_indent">9</span> <span class="versetext_indent">Aŭdis la Eternulo mian peton;<br>
                  La Eternulo akceptos mian preĝon.</span></p>
            <p class="verse_indent"><span class="versenr_indent">10</span> <span class="versetext_indent">Hontigitaj kaj tre teruritaj estos ĉiuj miaj malamikoj;<br>
                  Ili forturniĝos kaj tuj estos hontigitaj.</span></p>
         </p>
         <div class="dist_chapter"></div>
         <h3 class="chapternr">7</h3>
         <p><em>Senkulpiĝo de David, kiun li kantis al la Eternulo pri Kuŝ, la
               Benjamenido.</em></p>
         <p class="indent">
            <p class="indent_first">Ho Eternulo, mia Dio, ĉe Vi mi rifuĝas; helpu min kontraŭ<br>
               ĉiuj miaj persekutantoj, kaj savu min,
            </p>
            <p class="verse_indent"><span class="versenr_indent">2</span> <span class="versetext_indent">Por ke oni ne elŝiru, kiel leono, mian animon,<br>
                  Ĝin disŝirante, dum neniu savas.</span></p>
            <p class="verse_indent"><span class="versenr_indent">3</span> <span class="versetext_indent">Ho Eternulo, mia Dio! se mi faris ĉi tion,<br>
                  Se ekzistas maljusteco en miaj manoj,</span></p>
            <p class="verse_indent"><span class="versenr_indent">4</span> <span class="versetext_indent">Se al mia amiko mi pagis per malbono,<br>
                  Aŭ se mi difektis tiun, kiu premis min senkaŭze:</span></p>
            <p class="verse_indent"><span class="versenr_indent">5</span> <span class="versetext_indent">Tiam malamiko persekutu mian animon,<br>
                  Li atingu kaj enpremu mian vivon en la teron,<br>
                  Kaj mian honoron li metu en la polvon.                <span class="sela">Sela.</span></span></p>
            <p class="verse_indent"><span class="versenr_indent">6</span> <span class="versetext_indent">Stariĝu, ho Eternulo, en Via kolero,<br>
                  Leviĝu super la furiozon de miaj premantoj;<br>
                  Kaj vekiĝu por mi, Vi, kiu ordonis fari juĝon.</span></p>
            <p class="verse_indent"><span class="versenr_indent">7</span> <span class="versetext_indent">Kaj amaso da popoloj Vin ĉirkaŭos;<br>
                  Kaj super ili reiru supren.</span></p>
            <p class="verse_indent"><span class="versenr_indent">8</span> <span class="versetext_indent">La Eternulo juĝas popolojn.<br>
                  Juĝu min, ho Eternulo, laŭ mia justeco kaj laŭ mia pieco.</span></p>
            <p class="verse_indent"><span class="versenr_indent">9</span> <span class="versetext_indent">Finiĝu la malboneco de malpiuloj, kaj Vi subtenu justulon,<br>
                  Vi, kiu esploras korojn kaj internaĵojn, justa Dio!</span></p>
            <p class="verse_indent"><span class="versenr_indent">10</span> <span class="versetext_indent">Mia ŝildo estas ĉe Dio,<br>
                  Kiu savas piajn korojn.</span></p>
            <p class="verse_indent"><span class="versenr_indent">11</span> <span class="versetext_indent">Dio estas juĝanto justa,<br>
                  Kaj Dio minacanta ĉiutage.</span></p>
            <p class="verse_indent"><span class="versenr_indent">12</span> <span class="versetext_indent">Se oni ne reĝustiĝas, Li akrigas Sian glavon,<br>
                  Streĉas Sian pafarkon kaj direktas ĝin.</span></p>
            <p class="verse_indent"><span class="versenr_indent">13</span> <span class="versetext_indent">Kaj Li pretigas por ĝi mortigilojn,<br>
                  Siajn sagojn Li faras bruligaj.</span></p>
            <p class="verse_indent"><span class="versenr_indent">14</span> <span class="versetext_indent">Jen tiu gravediĝis per malbono,<br>
                  Portis en si malicon, kaj naskis mensogon.</span></p>
            <p class="verse_indent"><span class="versenr_indent">15</span> <span class="versetext_indent">Li fosis kavon kaj profundigis ĝin,<br>
                  Kaj li falis en la kavon, kiun li pretigis.</span></p>
            <p class="verse_indent"><span class="versenr_indent">16</span> <span class="versetext_indent">Lia malico refalos sur lian kapon,<br>
                  Kaj sur lian verton falos lia krimo.</span></p>
            <p class="verse_indent"><span class="versenr_indent">17</span> <span class="versetext_indent">Mi gloros la Eternulon pro Lia justeco,<br>
                  Kaj kantos la nomon de la Eternulo Plejalta.</span></p>
         </p>
         <div class="dist_chapter"></div>
         <h3 class="chapternr">8</h3>
         <p><em>Al la ĥorestro. Por la gitito. Psalmo de David.</em></p>
         <p class="indent">
            <p class="indent_first">Ho Eternulo, nia Sinjoro,<br>
               Kiel majesta estas Via nomo sur la tuta tero!<br>
               Vi levis Vian gloron super la ĉielon.
            </p>
            <p class="verse_indent"><span class="versenr_indent">2</span> <span class="versetext_indent">Per la buŝo de junaj infanoj kaj suĉinfanoj<br>
                  Vi fondis al Vi potencon kontraŭ Viaj malamikoj,<br>
                  Por kvietigi la malamikon kaj la venĝemulon.</span></p>
            <p class="verse_indent"><span class="versenr_indent">3</span> <span class="versetext_indent">Kiam mi rigardas Vian ĉielon, la faron de Viaj fingroj,<br>
                  La lunon kaj la stelojn, kiujn Vi estigis:</span></p>
            <p class="verse_indent"><span class="versenr_indent">4</span> <span class="versetext_indent">Kio estas homo, ke Vi lin memoras?<br>
                  Kio estas homido, ke Vi pensas pri li?</span></p>
            <p class="verse_indent"><span class="versenr_indent">5</span> <span class="versetext_indent">Vi malaltigis lin malmulte antaŭ Dio;<br>
                  Per honoro kaj beleco Vi lin kronis.</span></p>
            <p class="verse_indent"><span class="versenr_indent">6</span> <span class="versetext_indent">Vi faris lin reganto super la faritaĵoj de Viaj manoj;<br>
                  Ĉion Vi metis sub liajn piedojn:</span></p>
            <p class="verse_indent"><span class="versenr_indent">7</span> <span class="versetext_indent">Ŝafojn kaj bovojn ĉiujn<br>
                  Kaj ankaŭ la sovaĝajn bestojn,</span></p>
            <p class="verse_indent"><span class="versenr_indent">8</span> <span class="versetext_indent">La birdojn de la ĉielo kaj la fiŝojn de la maro,<br>
                  Ĉion, kio iras la vojojn de la maroj.</span></p>
            <p class="verse_indent"><span class="versenr_indent">9</span> <span class="versetext_indent">Ho Eternulo, nia Sinjoro,<br>
                  Kiel majesta estas Via nomo sur la tuta tero!</span></p>
         </p>
         <div class="dist_chapter"></div>
         <h3 class="chapternr">9</h3>
         <p><em>Al la ĥorestro. Por mut-labeno. Psalmo de David.</em></p>
         <p class="indent">
            <p class="indent_first">Mi gloros Vin, ho Eternulo, per mia tuta koro;<br>
               Mi rakontos ĉiujn Viajn mirindaĵojn.
            </p>
            <p class="verse_indent"><span class="versenr_indent">2</span> <span class="versetext_indent">Mi ĝojos kaj triumfos pro Vi;<br>
                  Mi kantos Vian nomon, ho Vi Plejalta.</span></p>
            <p class="verse_indent"><span class="versenr_indent">3</span> <span class="versetext_indent">Ĉar miaj malamikoj turniĝas malantaŭen,<br>
                  Ili falas kaj pereas antaŭ Vi.</span></p>
            <p class="verse_indent"><span class="versenr_indent">4</span> <span class="versetext_indent">Ĉar Vi faris por mi juĝon kaj plenumon de leĝo;<br>
                  Vi sidiĝis sur la trono, Vi justa juĝanto.</span></p>
            <p class="verse_indent"><span class="versenr_indent">5</span> <span class="versetext_indent">Vi indignis kontraŭ la popoloj, Vi pereigis malpiulojn,<br>
                  Ilian nomon Vi ekstermis por ĉiam kaj eterne.</span></p>
            <p class="verse_indent"><span class="versenr_indent">6</span> <span class="versetext_indent">La malamikoj malaperis, ruiniĝis por ĉiam;<br>
                  Iliajn urbojn Vi renversis,<br>
                  La memoro pri ili pereis kune kun ili.</span></p>
            <p class="verse_indent"><span class="versenr_indent">7</span> <span class="versetext_indent">Sed la Eternulo restas eterne,<br>
                  Li pretigis Sian tronon por juĝo.</span></p>
            <p class="verse_indent"><span class="versenr_indent">8</span> <span class="versetext_indent">Kaj Li juĝos la mondon kun justeco,<br>
                  Li plenumos leĝojn inter la popoloj kun senpartieco.</span></p>
            <p class="verse_indent"><span class="versenr_indent">9</span> <span class="versetext_indent">Kaj la Eternulo estos rifuĝo por la premato,<br>
                  Rifuĝo en la tempo de mizero.</span></p>
            <p class="verse_indent"><span class="versenr_indent">10</span> <span class="versetext_indent">Kaj esperos al Vi tiuj, kiuj konas Vian nomon,<br>
                  Ĉar Vi ne forlasas tiujn, kiuj serĉas Vin, ho Eternulo.</span></p>
            <p class="verse_indent"><span class="versenr_indent">11</span> <span class="versetext_indent">Kantu al la Eternulo, kiu loĝas sur Cion,<br>
                  Rakontu inter la popoloj Liajn farojn.</span></p>
            <p class="verse_indent"><span class="versenr_indent">12</span> <span class="versetext_indent">Ĉar venĝante por la sango, Li memoras pri ili,<br>
                  Li ne forgesas la krion de malfeliĉuloj.</span></p>
            <p class="verse_indent"><span class="versenr_indent">13</span> <span class="versetext_indent">Estu favora al mi, ho Eternulo;<br>
                  Vidu, kion mi suferas de miaj malamikoj,<br>
                  Vi, kiu suprenlevas min el la pordegoj de la morto,</span></p>
            <p class="verse_indent"><span class="versenr_indent">14</span> <span class="versetext_indent">Por ke mi rakontu Vian tutan gloron<br>
                  En la pordegoj de la filino de Cion<br>
                  Kaj mi ĝoju pro Via savo.</span></p>
            <p class="verse_indent"><span class="versenr_indent">15</span> <span class="versetext_indent">Eniĝis la popoloj en la kavon, kiun ili elfosis;<br>
                  En la reton, kiun ili metis, enkaptiĝis ilia piedo.</span></p>
            <p class="verse_indent"><span class="versenr_indent">16</span> <span class="versetext_indent">Oni ekkonas la Eternulon laŭ la juĝo, kiun Li faris;<br>
                  Per la faroj de siaj manoj estas kaptita la malpiulo.<br>
                  Higajon.<span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">17</span> <span class="versetext_indent">La malbonuloj reiru en Ŝeolon,<br>
                  Ĉiuj popoloj, kiuj forgesas Dion.</span></p>
            <p class="verse_indent"><span class="versenr_indent">18</span> <span class="versetext_indent">Ĉar ne por ĉiam malriĉulo estos forgesita,<br>
                  Kaj la espero de mizeruloj ne pereos por eterne.</span></p>
            <p class="verse_indent"><span class="versenr_indent">19</span> <span class="versetext_indent">Leviĝu, ho Eternulo, ke homoj ne tro fortiĝu;<br>
                  La popoloj estu juĝataj antaŭ Via vizaĝo.</span></p>
            <p class="verse_indent"><span class="versenr_indent">20</span> <span class="versetext_indent">Metu, ho Eternulo, timon sur ilin,<br>
                  La popoloj sciu, ke ili estas homoj.                  <span class="sela">Sela.</span></span></p>
         </p>
         <div class="dist_chapter"></div>
         <h3 class="chapternr">10</h3>
         <p class="indent">
            <p class="indent_first">Kial, ho Eternulo, Vi staras malproksime?<br>
               Kial Vi kaŝas Vin en la tempo de la mizero?
            </p>
            <p class="verse_indent"><span class="versenr_indent">2</span> <span class="versetext_indent">Pro la malhumileco de malbonulo suferas malriĉulo;<br>
                  Ili kaptiĝu per la artifikoj, kiujn ili elpensis.</span></p>
            <p class="verse_indent"><span class="versenr_indent">3</span> <span class="versetext_indent">Ĉar malbonulo fanfaronas pri la kapricoj de sia animo;<br>
                  Rabanto forlasas, malŝatas la Eternulon.</span></p>
            <p class="verse_indent"><span class="versenr_indent">4</span> <span class="versetext_indent">Malpiulo en sia malhumileco ne esploras;<br>
                  En ĉiuj liaj pensoj Dio ne ekzistas.</span></p>
            <p class="verse_indent"><span class="versenr_indent">5</span> <span class="versetext_indent">Li ĉiam iras forte laŭ siaj vojoj;<br>
                  Viaj juĝoj estas tro alte super li;<br>
                  Ĉiujn siajn malamikojn li forspitas.</span></p>
            <p class="verse_indent"><span class="versenr_indent">6</span> <span class="versetext_indent">Li diris en sia koro: Mi ne ŝanceliĝos,<br>
                  De generacio al generacio neniam estos al mi malbone.</span></p>
            <p class="verse_indent"><span class="versenr_indent">7</span> <span class="versetext_indent">Lia buŝo estas plena de malbenado, trompo, kaj malico;<br>
                  Sub lia lango estas suferigo kaj malvero.</span></p>
            <p class="verse_indent"><span class="versenr_indent">8</span> <span class="versetext_indent">Inside li sidas en la vilaĝoj;<br>
                  Kaŝe li mortigas senkulpulon;<br>
                  Liaj okuloj spionas malriĉulon.</span></p>
            <p class="verse_indent"><span class="versenr_indent">9</span> <span class="versetext_indent">Li sidas inside en kaŝita loko, kiel leono en la kaverno;<br>
                  Li insidas, por kapti malriĉulon;<br>
                  Kaj li kaptas malriĉulon, tirante lin en sian reton.</span></p>
            <p class="verse_indent"><span class="versenr_indent">10</span> <span class="versetext_indent">Li insidas, alpremiĝas,<br>
                  Kaj la malriĉulo falas en liajn fortajn ungegojn.</span></p>
            <p class="verse_indent"><span class="versenr_indent">11</span> <span class="versetext_indent">Li diras en sia koro: Dio forgesis,<br>
                  Li kovras Sian vizaĝon, Li neniam vidos.</span></p>
            <p class="verse_indent"><span class="versenr_indent">12</span> <span class="versetext_indent">Leviĝu, ho Eternulo; ho Dio, levu Vian manon;<br>
                  Ne forgesu mizerulojn.</span></p>
            <p class="verse_indent"><span class="versenr_indent">13</span> <span class="versetext_indent">Por kio malpiulo malŝatas Dion,<br>
                  Kaj diras en sia koro, ke Vi ne postulos respondon?</span></p>
            <p class="verse_indent"><span class="versenr_indent">14</span> <span class="versetext_indent">Vi vidas ja, ĉar mizerojn kaj suferojn Vi rigardas, por<br>
                  redoni laŭ Via forto.<br>
                  Al Vi fordonas sin malriĉulo;<br>
                  Por orfo Vi estas helpanto.</span></p>
            <p class="verse_indent"><span class="versenr_indent">15</span> <span class="versetext_indent">Rompu la brakon de malpiulo kaj malbonulo,<br>
                  Por ke eĉ serĉante lian malbonon, oni ĝin ne trovu.</span></p>
            <p class="verse_indent"><span class="versenr_indent">16</span> <span class="versetext_indent">La Eternulo estas Reĝo por eterne kaj ĉiam,<br>
                  Pereis la idolistoj de Lia tero.</span></p>
            <p class="verse_indent"><span class="versenr_indent">17</span> <span class="versetext_indent">Deziron de humiluloj Vi aŭdas, ho Eternulo;<br>
                  Vi fortigas ilian koron, Vi atentigas Vian orelon,</span></p>
            <p class="verse_indent"><span class="versenr_indent">18</span> <span class="versetext_indent">Por doni juĝon al orfo kaj premato,<br>
                  Por ke oni ĉesu peli homon de la tero.</span></p>
         </p>
         <div class="dist_chapter"></div>
         <h3 class="chapternr">11</h3>
         <p><em>Al la ĥorestro. De David.</em></p>
         <p class="indent">
            <p class="indent_first">Ĉe la Eternulo mi rifuĝas.<br>
               Kial vi diras al mia animo:<br>
               Flugu kiel birdo sur vian monton?
            </p>
            <p class="verse_indent"><span class="versenr_indent">2</span> <span class="versetext_indent">Ĉar jen la malbonuloj streĉis pafarkon,<br>
                  Almetis sagon sian al la tendeno,<br>
                  Por pafi kaŝe kontraŭ la honestajn korojn.</span></p>
            <p class="verse_indent"><span class="versenr_indent">3</span> <span class="versetext_indent">Kiam la fundamentoj estas detruitaj,<br>
                  Kion povas fari la justulo?</span></p>
            <p class="verse_indent"><span class="versenr_indent">4</span> <span class="versetext_indent">La Eternulo estas en Sia sankta templo;<br>
                  La trono de la Eternulo estas en la ĉielo;<br>
                  Liaj okuloj vidas, Liaj palpebroj esploras la homidojn.</span></p>
            <p class="verse_indent"><span class="versenr_indent">5</span> <span class="versetext_indent">La Eternulo elprovas justulon;<br>
                  Sed malpiulon kaj perfortemulon Lia animo malamas.</span></p>
            <p class="verse_indent"><span class="versenr_indent">6</span> <span class="versetext_indent">Sur la malpiulojn Li pluvigos brulantajn karbojn, fajron kaj<br>
                  sulfuron;<br>
                  Brula vento estos kaliko, destinita por ili.</span></p>
            <p class="verse_indent"><span class="versenr_indent">7</span> <span class="versetext_indent">Ĉar la Eternulo estas justa, Li amas justecon;<br>
                  La piulo vidos Lian vizaĝon.</span></p>
         </p>
         <div class="dist_chapter"></div>
         <h3 class="chapternr">12</h3>
         <p><em>Al la ĥorestro. Por basuloj. Psalmo de David.</em></p>
         <p class="indent">
            <p class="indent_first">Helpu, ho Eternulo, ĉar malaperis piuloj<br>
               Kaj maloftiĝis fideluloj inter la homidoj.
            </p>
            <p class="verse_indent"><span class="versenr_indent">2</span> <span class="versetext_indent">Malveron ili parolas unuj al aliaj,<br>
                  Vortojn flatajn el koro hipokrita.</span></p>
            <p class="verse_indent"><span class="versenr_indent">3</span> <span class="versetext_indent">La Eternulo ekstermu ĉiun flatan buŝon<br>
                  Kaj langon fanfaronantan,</span></p>
            <p class="verse_indent"><span class="versenr_indent">4</span> <span class="versetext_indent">Tiujn, kiuj diras: Per nia lango ni venkos,<br>
                  Nia buŝo estas kun ni; kiu estas sinjoro super ni?</span></p>
            <p class="verse_indent"><span class="versenr_indent">5</span> <span class="versetext_indent">Ĉar prematoj estas ruinigataj kaj malfeliĉuloj ĝemas,<br>
                  Tial nun Mi Min levos, diras la Eternulo;<br>
                  Mi donos savon al tiuj, kiuj sopiras pri ĝi.</span></p>
            <p class="verse_indent"><span class="versenr_indent">6</span> <span class="versetext_indent">La paroloj de la Eternulo estas paroloj puraj,<br>
                  Arĝento, purigita en tera fandujo kaj sepfoje refandita.</span></p>
            <p class="verse_indent"><span class="versenr_indent">7</span> <span class="versetext_indent">Vi, ho Eternulo, konservos ilin,<br>
                  Vi gardos nin kontraŭ ĉi tiu generacio por eterne.</span></p>
            <p class="verse_indent"><span class="versenr_indent">8</span> <span class="versetext_indent">Ĉirkaŭe aperas multe da malpiuloj,<br>
                  Kiam malnobleco altiĝas inter la homidoj.</span></p>
         </p>
         <div class="dist_chapter"></div>
         <h3 class="chapternr">13</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Ĝis kiam, ho Eternulo, Vi tute forgesos pri mi?<br>
               Ĝis kiam Vi kaŝos Vian vizaĝon antaŭ mi?
            </p>
            <p class="verse_indent"><span class="versenr_indent">2</span> <span class="versetext_indent">Ĝis kiam mi havos zorgojn en mia animo<br>
                  Kaj sopirojn en mia koro ĉiutage?<br>
                  Ĝis kiam mia malamiko estos supre super mi?</span></p>
            <p class="verse_indent"><span class="versenr_indent">3</span> <span class="versetext_indent">Rigardu kaj aŭdu min, ho Eternulo, mia Dio;<br>
                  Lumigu miajn okulojn, ke mi ne ekdormu per morto;</span></p>
            <p class="verse_indent"><span class="versenr_indent">4</span> <span class="versetext_indent">Ke ne diru mia malamiko: Mi lin venkis;<br>
                  Ke ne ĝoju miaj premantoj, se mi falos.</span></p>
            <p class="verse_indent"><span class="versenr_indent">5</span> <span class="versetext_indent">Sed mi esperas al Via favorkoreco;<br>
                  Mia koro ĝojas pro Via savo.</span></p>
            <p class="verse_indent"><span class="versenr_indent">6</span> <span class="versetext_indent">Mi kantos al la Eternulo,<br>
                  Ĉar Li faris al mi bonon.</span></p>
         </p>
         <div class="dist_chapter"></div>
         <h3 class="chapternr">14</h3>
         <p><em>Al la ĥorestro. De David.</em></p>
         <p class="indent">
            <p class="indent_first">La sensaĝulo diris en sia koro: Dio ne ekzistas.<br>
               Ili sentaŭgiĝis, ili abomeniĝis pro siaj faroj;<br>
               Ekzistas neniu, kiu faras bonon.
            </p>
            <p class="verse_indent"><span class="versenr_indent">2</span> <span class="versetext_indent">La Eternulo el la ĉielo ekrigardis la homidojn,<br>
                  Por vidi, ĉu ekzistas prudentulo, kiu serĉas Dion.</span></p>
            <p class="verse_indent"><span class="versenr_indent">3</span> <span class="versetext_indent">Ĉiuj devojiĝis, ĉiuj malvirtiĝis;<br>
                  Ekzistas neniu, faranta bonon, ne ekzistas eĉ unu.</span></p>
            <p class="verse_indent"><span class="versenr_indent">4</span> <span class="versetext_indent">Ĉu ne prudentiĝos ĉiuj, kiuj faras malbonon,<br>
                  Kiuj manĝas mian popolon, kiel oni manĝas panon,<br>
                  Kaj kiuj ne vokas al la Eternulo?</span></p>
            <p class="verse_indent"><span class="versenr_indent">5</span> <span class="versetext_indent">Tie ili forte ektimis,<br>
                  Ĉar Dio estas en la generacio de la justuloj.</span></p>
            <p class="verse_indent"><span class="versenr_indent">6</span> <span class="versetext_indent">Vi malhonoris la konsilon de malriĉulo,<br>
                  Sed la Eternulo estas lia rifuĝejo.</span></p>
            <p class="verse_indent"><span class="versenr_indent">7</span> <span class="versetext_indent">Ho, ke venu el Cion savo al Izrael!<br>
                  Kiam la Eternulo revenigos Sian forkaptitan popolon,<br>
                  Tiam triumfos Jakob kaj ĝojos Izrael.</span></p>
         </p>
         <div class="dist_chapter"></div>
         <h3 class="chapternr">15</h3>
         <p><em>Psalmo de David.</em></p>
         <p class="indent">
            <p class="indent_first">Ho Eternulo, kiu povas gasti en Via tendo?<br>
               Kiu povas loĝi sur Via sankta monto?
            </p>
            <p class="verse_indent"><span class="versenr_indent">2</span> <span class="versetext_indent">Tiu, kiu vivas honeste, agas juste,<br>
                  Kaj parolas veron el sia koro;</span></p>
            <p class="verse_indent"><span class="versenr_indent">3</span> <span class="versetext_indent">Kiu ne kalumnias per sia lango,<br>
                  Ne faras malbonon al sia kunulo,<br>
                  Kaj ne ĵetas malhonoron sur sian proksimulon;</span></p>
            <p class="verse_indent"><span class="versenr_indent">4</span> <span class="versetext_indent">Kiu abomenas malnoblulon<br>
                  Kaj estimas la respektantojn de la Eternulo,<br>
                  Kiu faris ĵuron malprofite por si kaj ĝin ne rompas;</span></p>
            <p class="verse_indent"><span class="versenr_indent">5</span> <span class="versetext_indent">Kiu sian monon ne donas procentege,<br>
                  Kaj subaĉetajn donacojn kontraŭ senkulpulo ne akceptas.<br>
                  Kiu tiel agas, tiu neniam falos.</span></p>
         </p>
         <div class="dist_chapter"></div>
         <h3 class="chapternr">16</h3>
         <p><em>Verko de David.</em></p>
         <p class="indent">
            <p class="indent_first">Gardu min, ho Dio, ĉar mi rifuĝas ĉe Vi.</p>
            <p class="verse_indent"><span class="versenr_indent">2</span> <span class="versetext_indent">Mi diris al la Eternulo: Vi estas mia Sinjoro;<br>
                  Mi ne havas alian bonon krom Vi.</span></p>
            <p class="verse_indent"><span class="versenr_indent">3</span> <span class="versetext_indent">Al la sanktuloj, kiuj estas sur la tero,<br>
                  Kaj al la majestuloj iras mia tuta deziro.</span></p>
            <p class="verse_indent"><span class="versenr_indent">4</span> <span class="versetext_indent">Multiĝos la malĝojoj de tiuj, kiuj sekvis alian;<br>
                  Mi ne verŝos iliajn sangajn verŝoferojn<br>
                  Kaj ne metos iliajn nomojn en mian buŝon.</span></p>
            <p class="verse_indent"><span class="versenr_indent">5</span> <span class="versetext_indent">La Eternulo estas mia sorta parto kaj kaliko;<br>
                  Vi subtenas mian sorton.</span></p>
            <p class="verse_indent"><span class="versenr_indent">6</span> <span class="versetext_indent">Loto agrabla trafis min,<br>
                  Ĉarma estas mia heredo.</span></p>
            <p class="verse_indent"><span class="versenr_indent">7</span> <span class="versetext_indent">Mi gloras la Eternulon, kiu konsilas min;<br>
                  Eĉ en la nokto instruas min mia internaĵo.</span></p>
            <p class="verse_indent"><span class="versenr_indent">8</span> <span class="versetext_indent">Ĉiam mi vidas la Eternulon antaŭ mi;<br>
                  Ĉar Li estas ĉe mia dekstra mano, mi ne falos.</span></p>
            <p class="verse_indent"><span class="versenr_indent">9</span> <span class="versetext_indent">Tial ĝojas mia koro, raviĝas mia animo;<br>
                  Eĉ mia karno ripozas senzorge.</span></p>
            <p class="verse_indent"><span class="versenr_indent">10</span> <span class="versetext_indent">Ĉar Vi ne lasos mian animon al Ŝeol;<br>
                  Vi ne permesos, ke Via sanktulo forputru.</span></p>
            <p class="verse_indent"><span class="versenr_indent">11</span> <span class="versetext_indent">Vi konigos al mi la vojon de la vivo;<br>
                  Multe da ĝojoj estas antaŭ Vi,<br>
                  Ĉarmoj estas en Via dekstra mano eterne.</span></p>
         </p>
         <div class="dist_chapter"></div>
         <h3 class="chapternr">17</h3>
         <p><em>Preĝo de David.</em></p>
         <p class="indent">
            <p class="indent_first">Aŭskultu, ho Eternulo, la justulon, atentu mian krion,<br>
               Donu orelon al mia preĝo el ne malsincera buŝo.
            </p>
            <p class="verse_indent"><span class="versenr_indent">2</span> <span class="versetext_indent">De Vi venos mia juĝo;<br>
                  Viaj okuloj rigardos la veremecon.</span></p>
            <p class="verse_indent"><span class="versenr_indent">3</span> <span class="versetext_indent">Vi esploras mian koron, ekzamenas ĝin en la nokto; Vi<br>
                  elprovas min,<br>
                  Kaj Vi trovas nenion, kion mi intencus,<br>
                  Sed kio ne volus eliri el mia buŝo.</span></p>
            <p class="verse_indent"><span class="versenr_indent">4</span> <span class="versetext_indent">Pri homaj faroj, konforme al la vortoj el Via buŝo,<br>
                  Mi gardis min de vojoj kontraŭleĝaj.</span></p>
            <p class="verse_indent"><span class="versenr_indent">5</span> <span class="versetext_indent">Miaj paŝoj tuj sekvas en Viaj postesignoj, miaj piedoj ne<br>
                  ŝanceliĝas.</span></p>
            <p class="verse_indent"><span class="versenr_indent">6</span> <span class="versetext_indent">Mi vokas al Vi, ĉar Vi respondos al mi, ho Dio;<br>
                  Klinu al mi Vian orelon kaj aŭdu mian parolon.</span></p>
            <p class="verse_indent"><span class="versenr_indent">7</span> <span class="versetext_indent">Montru Vian mirindan favorkorecon,<br>
                  Vi, kiu per Via dekstra mano helpas la fidantojn kontraŭ la<br>
                  atakantoj.</span></p>
            <p class="verse_indent"><span class="versenr_indent">8</span> <span class="versetext_indent">Gardu min kiel la pupilon de la okulo,<br>
                  Per la ombro de Viaj flugiloj kaŝu min</span></p>
            <p class="verse_indent"><span class="versenr_indent">9</span> <span class="versetext_indent">De la malbonuloj, kiuj atakas min,<br>
                  De miaj malamikoj, kiuj ĉirkaŭe insidas kontraŭ mia animo.</span></p>
            <p class="verse_indent"><span class="versenr_indent">10</span> <span class="versetext_indent">Sian koron ili fermis,<br>
                  Per sia buŝo ili parolas fiere.</span></p>
            <p class="verse_indent"><span class="versenr_indent">11</span> <span class="versetext_indent">Kien ni iras, ili nin ĉirkaŭas;<br>
                  Siajn okulojn ili direktas, por ĵeti nin sur la teron.</span></p>
            <p class="verse_indent"><span class="versenr_indent">12</span> <span class="versetext_indent">Li similas leonon, kiu avidas akiron,<br>
                  Kaj leonidon, kiu sidas en kaŝita loko.</span></p>
            <p class="verse_indent"><span class="versenr_indent">13</span> <span class="versetext_indent">Leviĝu, ho Eternulo, antaŭvenu kaj renversu lin;<br>
                  Savu mian animon kontraŭ la malbonulo per Via glavo,</span></p>
            <p class="verse_indent"><span class="versenr_indent">14</span> <span class="versetext_indent">Kontraŭ la homoj, ho Eternulo, per Via mano,<br>
                  Kontraŭ la homoj de ĉi tiu mondo, kiuj havas sian parton en<br>
                  la nuna vivo,<br>
                  Kaj kies ventron Vi plenigis per Viaj trezoroj,<br>
                  Ke iliaj filoj estos sataj kaj ili lasos restaĵon por siaj<br>
                  infanoj.</span></p>
            <p class="verse_indent"><span class="versenr_indent">15</span> <span class="versetext_indent">Kaj mi en pieco rigardos Vian vizaĝon;<br>
                  Vekiĝante, mi satiĝos per Via bildo.</span></p>
         </p>
         <div class="dist_chapter"></div>
         <h3 class="chapternr">18</h3>
         <p><em>Al la ĥorestro. De la sklavo de la Eternulo, David, kiu eldiris
               al la Eternulo la vortojn de ĉi tiu kanto, kiam la Eternulo lin
               savis el la manoj de ĉiuj liaj malamikoj kaj el la mano de Saul.
               Kaj li diris:</em></p>
         <p class="indent">
            <p class="indent_first">Mi varmege Vin amas, ho Eternulo, mia forteco!</p>
            <p class="verse_indent"><span class="versenr_indent">2</span> <span class="versetext_indent">La Eternulo estas mia Roko, kaj mia fortikaĵo, kaj mia<br>
                  Savanto,<br>
                  Mia Dio, mia forta Roko, kiun mi fidas,<br>
                  Mia ŝildo kaj la korno de mia savo, mia rifuĝejo.</span></p>
            <p class="verse_indent"><span class="versenr_indent">3</span> <span class="versetext_indent">Mi vokas al la Eternulo, la glorinda;<br>
                  Kaj mi saviĝas de miaj malamikoj.</span></p>
            <p class="verse_indent"><span class="versenr_indent">4</span> <span class="versetext_indent">Ĉirkaŭis min la ondoj de la morto,<br>
                  Kaj torentoj pereigaj min teruris;</span></p>
            <p class="verse_indent"><span class="versenr_indent">5</span> <span class="versetext_indent">La ŝnuroj de Ŝeol min ĉirkaŭis,<br>
                  La retoj de la morto min atingis.</span></p>
            <p class="verse_indent"><span class="versenr_indent">6</span> <span class="versetext_indent">En mia premiteco mi vokis la Eternulon,<br>
                  Kaj al mia Dio mi kriis;<br>
                  El Sia templo Li aŭdis mian voĉon,<br>
                  Kaj mia krio al Li atingis Liajn orelojn.</span></p>
            <p class="verse_indent"><span class="versenr_indent">7</span> <span class="versetext_indent">Ektremis kaj ekskuiĝis la tero,<br>
                  La fundamentoj de la montoj ekmoviĝis<br>
                  Kaj ekŝanceliĝis, ĉar Li koleris.</span></p>
            <p class="verse_indent"><span class="versenr_indent">8</span> <span class="versetext_indent">Leviĝis fumo el Lia nazo,<br>
                  Kaj ekstermanta fajro el Lia buŝo;<br>
                  Karboj ekflamis de ĝi.</span></p>
            <p class="verse_indent"><span class="versenr_indent">9</span> <span class="versetext_indent">Li klinis la ĉielon kaj iris malsupren;<br>
                  Kaj densa mallumo estis sub Liaj piedoj.</span></p>
            <p class="verse_indent"><span class="versenr_indent">10</span> <span class="versetext_indent">Kaj Li ekrajdis sur kerubo kaj ekflugis,<br>
                  Kaj Li portiĝis sur la flugiloj de la vento.</span></p>
            <p class="verse_indent"><span class="versenr_indent">11</span> <span class="versetext_indent">El la mallumo Li faris al Si kovron,<br>
                  Tendon Li faris ĉirkaŭ Si el la mallumo de la akvo, densaj<br>
                  nuboj.</span></p>
            <p class="verse_indent"><span class="versenr_indent">12</span> <span class="versetext_indent">De la brilo antaŭ Li, tra Liaj densaj nuboj,<br>
                  Flugis hajlo kaj brulantaj karboj.</span></p>
            <p class="verse_indent"><span class="versenr_indent">13</span> <span class="versetext_indent">Kaj la Eternulo ektondris en la ĉielo,<br>
                  Kaj la Plejaltulo aŭdigis Sian voĉon;<br>
                  Hajlon kaj brulantajn karbojn.</span></p>
            <p class="verse_indent"><span class="versenr_indent">14</span> <span class="versetext_indent">Li ĵetis Siajn sagojn, kaj dispelis ilin;<br>
                  Ĵetis multajn fulmojn, kaj konfuzis ilin.</span></p>
            <p class="verse_indent"><span class="versenr_indent">15</span> <span class="versetext_indent">Kaj malkovriĝis la kuŝujoj de la akvoj,<br>
                  Kaj nudiĝis la fundamentoj de la universo,<br>
                  De Via minaca voĉo, ho Eternulo,<br>
                  De la kolera spirado de Via nazo.</span></p>
            <p class="verse_indent"><span class="versenr_indent">16</span> <span class="versetext_indent">Li etendas el supre la brakon, kaj prenas min;<br>
                  Li eltiras min el grandaj akvoj;</span></p>
            <p class="verse_indent"><span class="versenr_indent">17</span> <span class="versetext_indent">Li savas min de mia potenca malamiko,<br>
                  Kaj de miaj malamantoj, ĉar ili estas pli fortaj ol mi.</span></p>
            <p class="verse_indent"><span class="versenr_indent">18</span> <span class="versetext_indent">Ili atingis min en la tago de mia malfeliĉo;<br>
                  Sed la Eternulo fariĝis mia subteno.</span></p>
            <p class="verse_indent"><span class="versenr_indent">19</span> <span class="versetext_indent">Kaj Li elkondukis min en vastan lokon;<br>
                  Li liberigis min, ĉar Li estas favora al mi.</span></p>
            <p class="verse_indent"><span class="versenr_indent">20</span> <span class="versetext_indent">La Eternulo rekompencas min laŭ mia justeco;<br>
                  Laŭ la pureco de miaj manoj Li repagas al mi.</span></p>
            <p class="verse_indent"><span class="versenr_indent">21</span> <span class="versetext_indent">Ĉar mi min tenis je la vojoj de la Eternulo,<br>
                  Kaj mi ne faris malbonon antaŭ mia Dio.</span></p>
            <p class="verse_indent"><span class="versenr_indent">22</span> <span class="versetext_indent">Ĉar ĉiuj Liaj leĝoj estis antaŭ mi,<br>
                  Kaj Liajn ordonojn mi ne forigis de mi.</span></p>
            <p class="verse_indent"><span class="versenr_indent">23</span> <span class="versetext_indent">Mi estis senkulpa antaŭ Li,<br>
                  Kaj mi gardis min, ke mi ne peku.</span></p>
            <p class="verse_indent"><span class="versenr_indent">24</span> <span class="versetext_indent">Kaj la Eternulo rekompencis min laŭ mia justeco,<br>
                  Laŭ la pureco de miaj manoj antaŭ Liaj okuloj.</span></p>
            <p class="verse_indent"><span class="versenr_indent">25</span> <span class="versetext_indent">Kun favorkorulo Vi estas favorkora,<br>
                  Kun piulo Vi estas pia,</span></p>
            <p class="verse_indent"><span class="versenr_indent">26</span> <span class="versetext_indent">Kun purulo Vi agas laŭ lia pureco,<br>
                  Kaj kun maliculo laŭ lia maliceco.</span></p>
            <p class="verse_indent"><span class="versenr_indent">27</span> <span class="versetext_indent">Ĉar humilan popolon Vi helpas,<br>
                  Sed altajn okulojn Vi malaltigas.</span></p>
            <p class="verse_indent"><span class="versenr_indent">28</span> <span class="versetext_indent">Ĉar Vi lumigas mian lumilon;<br>
                  La Eternulo, mia Dio, lumigas mian mallumon.</span></p>
            <p class="verse_indent"><span class="versenr_indent">29</span> <span class="versetext_indent">Ĉar kun Vi mi forkurigas militistaron,<br>
                  Kaj kun mia Dio mi transsaltas muron.</span></p>
            <p class="verse_indent"><span class="versenr_indent">30</span> <span class="versetext_indent">La vojo de Dio estas perfekta;<br>
                  La parolo de la Eternulo estas tute pura;<br>
                  Li estas ŝildo por ĉiuj, kiuj Lin fidas.</span></p>
            <p class="verse_indent"><span class="versenr_indent">31</span> <span class="versetext_indent">Ĉar kiu estas Dio, krom la Eternulo?<br>
                  Kaj kiu estas Roko, krom nia Dio?</span></p>
            <p class="verse_indent"><span class="versenr_indent">32</span> <span class="versetext_indent">Tiu Dio, kiu ĉirkaŭzonas min per forto<br>
                  Kaj perfektigas mian vojon;</span></p>
            <p class="verse_indent"><span class="versenr_indent">33</span> <span class="versetext_indent">Kiu similigas miajn piedojn al cervaj,<br>
                  Kaj starigas min sur miaj altaĵoj;</span></p>
            <p class="verse_indent"><span class="versenr_indent">34</span> <span class="versetext_indent">Kiu instruas mian manon militi,<br>
                  Kaj miajn brakojn streĉi kupran pafarkon.</span></p>
            <p class="verse_indent"><span class="versenr_indent">35</span> <span class="versetext_indent">Vi donis al mi la ŝildon de Via savo;<br>
                  Kaj Via dekstra mano subtenas min,<br>
                  Kaj Via favoro min grandigas.</span></p>
            <p class="verse_indent"><span class="versenr_indent">36</span> <span class="versetext_indent">Vi larĝigas mian paŝon sub mi,<br>
                  Por ke ne ŝanceliĝu miaj piedoj.</span></p>
            <p class="verse_indent"><span class="versenr_indent">37</span> <span class="versetext_indent">Mi persekutas miajn malamikojn, kaj mi atingas ilin;<br>
                  Kaj mi ne revenas, ĝis mi ilin pereigas.</span></p>
            <p class="verse_indent"><span class="versenr_indent">38</span> <span class="versetext_indent">Mi ilin frakasas, ke ili ne povas plu leviĝi;<br>
                  Ili falas sub miajn piedojn.</span></p>
            <p class="verse_indent"><span class="versenr_indent">39</span> <span class="versetext_indent">Vi ĉirkaŭzonas min per forto por la milito;<br>
                  Miajn atakintojn Vi ĵetas sub min.</span></p>
            <p class="verse_indent"><span class="versenr_indent">40</span> <span class="versetext_indent">Vi forkurigas de mi miajn malamikojn,<br>
                  Kaj miajn malamantojn mi ekstermas.</span></p>
            <p class="verse_indent"><span class="versenr_indent">41</span> <span class="versetext_indent">Ili krias, sed ne venas helpanto;<br>
                  Al la Eternulo, sed Li ne respondas al ili.</span></p>
            <p class="verse_indent"><span class="versenr_indent">42</span> <span class="versetext_indent">Mi disflugigas ilin, kiel polvon laŭ la vento;<br>
                  Kiel stratan koton mi ilin forĵetas.</span></p>
            <p class="verse_indent"><span class="versenr_indent">43</span> <span class="versetext_indent">Vi savas min de popola tumulto;<br>
                  Vi faras min ĉefo de la nacioj;<br>
                  Popolo, kiun mi ne konas, servas min.</span></p>
            <p class="verse_indent"><span class="versenr_indent">44</span> <span class="versetext_indent">Per atentaj oreloj ili obeas min;<br>
                  Aligentuloj respektegas min.</span></p>
            <p class="verse_indent"><span class="versenr_indent">45</span> <span class="versetext_indent">Aligentuloj senfortiĝas,<br>
                  Kaj kuras terurite el siaj fortikaĵoj.</span></p>
            <p class="verse_indent"><span class="versenr_indent">46</span> <span class="versetext_indent">Vivas la Eternulo; kaj benata estu mia Roko;<br>
                  Kaj alte glorata estu la Dio de mia savo:</span></p>
            <p class="verse_indent"><span class="versenr_indent">47</span> <span class="versetext_indent">Tiu Dio, kiu donas al mi venĝon<br>
                  Kaj submetas al mi popolojn,</span></p>
            <p class="verse_indent"><span class="versenr_indent">48</span> <span class="versetext_indent">Kiu savas min de miaj malamikoj,<br>
                  Altigas min super miaj atakintoj,<br>
                  Kaj savas min de perfortulo.</span></p>
            <p class="verse_indent"><span class="versenr_indent">49</span> <span class="versetext_indent">Tial mi gloras Vin, ho Eternulo, inter la popoloj,<br>
                  Kaj pri Via nomo mi kantas.</span></p>
            <p class="verse_indent"><span class="versenr_indent">50</span> <span class="versetext_indent">Li donas grandan helpon al Sia reĝo,<br>
                  Kaj faras favoraĵon al Sia sanktoleito,<br>
                  Al David kaj al lia idaro, por eterne.</span></p>
         </p>
         <div class="dist_chapter"></div>
         <h3 class="chapternr">19</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">La ĉieloj rakontas la gloron de Dio,<br>
               Kaj la farojn de Liaj manoj raportas la ĉiela firmaĵo.
            </p>
            <p class="verse_indent"><span class="versenr_indent">2</span> <span class="versetext_indent">Tago al tago transdonas diron,<br>
                  Kaj nokto al nokto faras sciigon.</span></p>
            <p class="verse_indent"><span class="versenr_indent">3</span> <span class="versetext_indent">Sen parolo kaj sen vortoj;<br>
                  Oni ne aŭdas ilian voĉon.</span></p>
            <p class="verse_indent"><span class="versenr_indent">4</span> <span class="versetext_indent">Tra la tuta mondo iras ilia ordono,<br>
                  Kaj ĝis la fino de la universo iras iliaj vortoj;<br>
                  Por la suno Li aranĝis tendon inter ili.</span></p>
            <p class="verse_indent"><span class="versenr_indent">5</span> <span class="versetext_indent">Kaj ĝi eliras kiel fianĉo el sia baldakeno,<br>
                  Ĝojas kiel heroo, trakuranta sian vojon.</span></p>
            <p class="verse_indent"><span class="versenr_indent">6</span> <span class="versetext_indent">Sur unu rando de la ĉielo estas ĝia leviĝo,<br>
                  Kaj ĝia rondiro estas ĝis aliaj randoj;<br>
                  Kaj nenio kaŝiĝas antaŭ ĝia varmego.</span></p>
         </p>
         <p class="indent">
            <p class="verse_indent"><span class="versenr_indent">7</span> <span class="versetext_indent">La instruo de la Eternulo estas perfekta, ĝojigas la animon;<br>
                  La atesto de la Eternulo estas certa, ĝi saĝigas sensaĝulon.</span></p>
            <p class="verse_indent"><span class="versenr_indent">8</span> <span class="versetext_indent">La ordonoj de la Eternulo estas justaj, ĝojigas la koron;<br>
                  La ordondiro de la Eternulo estas klara, faras lumon antaŭ<br>
                  la okuloj.</span></p>
            <p class="verse_indent"><span class="versenr_indent">9</span> <span class="versetext_indent">La timo antaŭ la Eternulo estas pura, restas eterne;<br>
                  La juĝoj de la Eternulo estas veraj, kaj ĉiuj estas justaj.</span></p>
            <p class="verse_indent"><span class="versenr_indent">10</span> <span class="versetext_indent">Ili estas pli dezirindaj, ol oro kaj ol multe da plej pura<br>
                  oro;<br>
                  Ili estas pli dolĉaj, ol mielo kaj ĉelaraj mielgutoj.</span></p>
            <p class="verse_indent"><span class="versenr_indent">11</span> <span class="versetext_indent">Ankaŭ Via sklavo instruiĝis per ili;<br>
                  Kiu ilin observas, tiu havas grandan rekompencon.</span></p>
            <p class="verse_indent"><span class="versenr_indent">12</span> <span class="versetext_indent">Kiu scias siajn erarojn? Purigu min de eraroj kaŝitaj.</span></p>
            <p class="verse_indent"><span class="versenr_indent">13</span> <span class="versetext_indent">Ankaŭ de intencaj eraroj detenu Vian sklavon,<br>
                  Ke ili ne regu super mi.<br>
                  Tiam mi estos perfekta, kaj pura de granda peko.</span></p>
            <p class="verse_indent"><span class="versenr_indent">14</span> <span class="versetext_indent">Akceptu favore la vortojn el mia buŝo kaj la parolon de mia<br>
                  koro antaŭ Vi,<br>
                  Ho Eternulo, mia Roko kaj mia Liberiganto.</span></p>
         </p>
         <div class="dist_chapter"></div>
         <h3 class="chapternr">20</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">La Eternulo aŭskultu vin en tago de mizero;<br>
               Defendu vin la nomo de Dio de Jakob.
            </p>
            <p class="verse_indent"><span class="versenr_indent">2</span> <span class="versetext_indent">Li sendu al vi helpon el la sanktejo,<br>
                  Kaj el Cion Li vin fortigu.</span></p>
            <p class="verse_indent"><span class="versenr_indent">3</span> <span class="versetext_indent">Li rememoru ĉiujn viajn oferdonojn,<br>
                  Kaj via brulofero aperu grasa antaŭ Li.               <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Li donu al vi tion, kion deziras via koro;<br>
                  Kaj ĉiujn viajn intencojn Li plenumu.</span></p>
            <p class="verse_indent"><span class="versenr_indent">5</span> <span class="versetext_indent">Ni estos gajaj pro Via venko,<br>
                  Kaj pro la nomo de nia Dio ni levos standardon.<br>
                  La Eternulo plenumu ĉiujn viajn petojn.</span></p>
            <p class="verse_indent"><span class="versenr_indent">6</span> <span class="versetext_indent">Nun mi ekscias, ke la Eternulo savas Sian sanktoleiton;<br>
                  Li aŭskultas lin el Sia sankta ĉielo,<br>
                  Forte savas lin per Sia dekstra mano.</span></p>
            <p class="verse_indent"><span class="versenr_indent">7</span> <span class="versetext_indent">Unuj fidas veturilojn, aliaj ĉevalojn;<br>
                  Sed ni alvokas la nomon de la Eternulo, nia Dio.</span></p>
            <p class="verse_indent"><span class="versenr_indent">8</span> <span class="versetext_indent">Ili ŝanceliĝas kaj falas,<br>
                  Kaj ni staras kaj tenas nin forte.</span></p>
            <p class="verse_indent"><span class="versenr_indent">9</span> <span class="versetext_indent">Ho Eternulo, savu;<br>
                  La Reĝo respondu al ni, kiam ni vokas al Li.</span></p>
         </p>
         <div class="dist_chapter"></div>
         <h3 class="chapternr">21</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Ho Eternulo, pro Via forto ĝojas la reĝo,<br>
               Kaj pro Via helpo kiel forte li triumfas!
            </p>
            <p class="verse_indent"><span class="versenr_indent">2</span> <span class="versetext_indent">Kion lia koro deziris, tion Vi donis al li;<br>
                  Kaj la peton de lia buŝo Vi ne rifuzis.               <span class="sela">Sela.</span></span></p>
            <p class="verse_indent"><span class="versenr_indent">3</span> <span class="versetext_indent">Vi antaŭvenas al li kun beno de bono;<br>
                  Vi metis sur lian kapon kronon el pura oro.</span></p>
            <p class="verse_indent"><span class="versenr_indent">4</span> <span class="versetext_indent">Vivon li petis de Vi;<br>
                  Kaj Vi donis al li longan vivon por ĉiam kaj eterne.</span></p>
            <p class="verse_indent"><span class="versenr_indent">5</span> <span class="versetext_indent">Granda estas lia honoro pro Via helpo;<br>
                  Gloron kaj majeston Vi metis sur lin.</span></p>
            <p class="verse_indent"><span class="versenr_indent">6</span> <span class="versetext_indent">Vi donas al li eternajn benojn;<br>
                  Vi gajigas lin per ĝojo antaŭ Via vizaĝo.</span></p>
            <p class="verse_indent"><span class="versenr_indent">7</span> <span class="versetext_indent">Ĉar la reĝo fidas la Eternulon,<br>
                  Kaj pro favoro de la Plejaltulo li ne falos.</span></p>
            <p class="verse_indent"><span class="versenr_indent">8</span> <span class="versetext_indent">Trovos Via mano ĉiujn Viajn malamikojn,<br>
                  Via dekstra trovos Viajn malamantojn.</span></p>
            <p class="verse_indent"><span class="versenr_indent">9</span> <span class="versetext_indent">Vi similigos ilin al brulanta forno, kiam Vi koleros;<br>
                  La Eternulo englutos ilin per Sia kolero,<br>
                  Kaj fajro ilin formanĝos.</span></p>
            <p class="verse_indent"><span class="versenr_indent">10</span> <span class="versetext_indent">Ilian naskitaron Vi ekstermos de sur la tero,<br>
                  Kaj ilian semon el inter la homidoj.</span></p>
            <p class="verse_indent"><span class="versenr_indent">11</span> <span class="versetext_indent">Ĉar ili preparis malbonon por Vi,<br>
                  Pripensis atencon, sed ne povis ĝin plenumi.</span></p>
            <p class="verse_indent"><span class="versenr_indent">12</span> <span class="versetext_indent">Vi devigos ilin turni al Vi la dorson,<br>
                  Viajn tendenojn Vi direktos kontraŭ iliajn vizaĝojn.</span></p>
            <p class="verse_indent"><span class="versenr_indent">13</span> <span class="versetext_indent">Leviĝu, ho Eternulo, en Via forto;<br>
                  Ni kantos kaj gloros Vian potencon.</span></p>
         </p>
         <div class="dist_chapter"></div>
         <h3 class="chapternr">22</h3>
         <p><em>Al la ĥorestro. Por ario: Matenkrepuska Cervino. Psalmo de David.</em></p>
         <p class="indent">
            <p class="indent_first">Mia Dio, mia Dio, kial Vi forlasis min,<br>
               Kaj estas malproksima de mia savo, de miaj plendaj paroloj?
            </p>
            <p class="verse_indent"><span class="versenr_indent">2</span> <span class="versetext_indent">Mia Dio, mi vokas en la tago, kaj Vi ne respondas;<br>
                  En la nokto, kaj mi ne trovas trankvilon.</span></p>
            <p class="verse_indent"><span class="versenr_indent">3</span> <span class="versetext_indent">Sed Vi estas sankta,<br>
                  Ho Vi, kiu loĝas inter la glorado de Izrael.</span></p>
            <p class="verse_indent"><span class="versenr_indent">4</span> <span class="versetext_indent">Vin fidis niaj patroj;<br>
                  Ili fidis, kaj Vi ilin helpis.</span></p>
            <p class="verse_indent"><span class="versenr_indent">5</span> <span class="versetext_indent">Al Vi ili kriadis kaj estis savataj;<br>
                  Vin ili fidis, kaj ili ne devis honti.</span></p>
            <p class="verse_indent"><span class="versenr_indent">6</span> <span class="versetext_indent">Sed mi estas vermo kaj ne homo;<br>
                  Mokata de la homoj, malestimata de la popolo.</span></p>
            <p class="verse_indent"><span class="versenr_indent">7</span> <span class="versetext_indent">Ĉiuj, kiuj min vidas, insultas min,<br>
                  Malfermegas la buŝon, balancas la kapon, dirante:</span></p>
            <p class="verse_indent"><span class="versenr_indent">8</span> <span class="versetext_indent">Li apogis sin al la Eternulo: Tiu helpu lin;<br>
                  Tiu savu lin, se Li amas lin.</span></p>
            <p class="verse_indent"><span class="versenr_indent">9</span> <span class="versetext_indent">Vi eltiris ja min el la ventro,<br>
                  Vi zorgis pri mi sur la brusto de mia patrino.</span></p>
            <p class="verse_indent"><span class="versenr_indent">10</span> <span class="versetext_indent">Al Vi mi estis ĵetita de post la momento de mia naskiĝo;<br>
                  De la ventro de mia patrino Vi estas mia Dio.</span></p>
            <p class="verse_indent"><span class="versenr_indent">11</span> <span class="versetext_indent">Ne malproksimiĝu de mi,<br>
                  Ĉar malfeliĉo estas proksima, kaj helpanton mi ne havas.</span></p>
            <p class="verse_indent"><span class="versenr_indent">12</span> <span class="versetext_indent">Ĉirkaŭis min multaj bovoj,<br>
                  Fortaj bovoj Baŝanaj stariĝis ĉirkaŭ mi.</span></p>
            <p class="verse_indent"><span class="versenr_indent">13</span> <span class="versetext_indent">Ili malfermegis kontraŭ mi siajn buŝojn,<br>
                  Kiel leono ŝiranta kaj krieganta.</span></p>
            <p class="verse_indent"><span class="versenr_indent">14</span> <span class="versetext_indent">Kiel akvo mi disverŝiĝis,<br>
                  Kaj disiĝis ĉiuj miaj ostoj;<br>
                  Mia koro fariĝis kiel vakso,<br>
                  Fandiĝis en mia interno.</span></p>
            <p class="verse_indent"><span class="versenr_indent">15</span> <span class="versetext_indent">Mia forto elsekiĝis kiel peco da poto;<br>
                  Mia lango algluiĝis al mia palato;<br>
                  Kaj Vi metas min en tomban polvon.</span></p>
            <p class="verse_indent"><span class="versenr_indent">16</span> <span class="versetext_indent">Ĉar ĉirkaŭis min hundoj;<br>
                  Amaso da malbonuloj staras ĉirkaŭ mi;<br>
                  Ili mordas miajn manojn kaj piedojn.</span></p>
            <p class="verse_indent"><span class="versenr_indent">17</span> <span class="versetext_indent">Mi povas kalkuli ĉiujn miajn ostojn;<br>
                  Ili rigardas kaj konstante rigardas.</span></p>
            <p class="verse_indent"><span class="versenr_indent">18</span> <span class="versetext_indent">Ili dividas miajn vestojn inter si,<br>
                  Pri mia tuniko ili lotas.</span></p>
            <p class="verse_indent"><span class="versenr_indent">19</span> <span class="versetext_indent">Sed Vi, ho Eternulo, ne malproksimiĝu;<br>
                  Mia forto, rapidu, por helpi min.</span></p>
            <p class="verse_indent"><span class="versenr_indent">20</span> <span class="versetext_indent">Savu de la glavo mian animon,<br>
                  Mian solan savu de la hundo.</span></p>
            <p class="verse_indent"><span class="versenr_indent">21</span> <span class="versetext_indent">Savu min de buŝo de leono,<br>
                  Kaj helpu min kontraŭ kornoj de bubaloj.</span></p>
         </p>
         <p class="indent">
            <p class="verse_indent"><span class="versenr_indent">22</span> <span class="versetext_indent">Mi predikos Vian nomon al miaj fratoj;<br>
                  En la mezo de popola kunveno mi Vin gloros.</span></p>
            <p class="verse_indent"><span class="versenr_indent">23</span> <span class="versetext_indent">Respektantoj de la Eternulo, gloru Lin;<br>
                  Tuta semo de Jakob, honoru Lin;<br>
                  Tuta semo de Izrael, estimegu Lin.</span></p>
            <p class="verse_indent"><span class="versenr_indent">24</span> <span class="versetext_indent">Ĉar Li ne malŝatis kaj ne malestimis la suferojn de premato,<br>
                  Kaj ne kaŝis antaŭ li Sian vizaĝon;<br>
                  Sed aŭskultis lin, kiam tiu kriis al Li.</span></p>
            <p class="verse_indent"><span class="versenr_indent">25</span> <span class="versetext_indent">Vin mi gloros en granda komunumo;<br>
                  Mi plenumos miajn promesojn antaŭ Liaj respektantoj.</span></p>
            <p class="verse_indent"><span class="versenr_indent">26</span> <span class="versetext_indent">La humiluloj manĝu kaj satiĝu,<br>
                  Gloru la Eternulon Liaj serĉantoj;<br>
                  Via koro vivu eterne.</span></p>
            <p class="verse_indent"><span class="versenr_indent">27</span> <span class="versetext_indent">Rememoros kaj revenos al la Eternulo ĉiuj finoj de la mondo;<br>
                  Kaj kliniĝos antaŭ Vi ĉiuj popolaj familioj.</span></p>
            <p class="verse_indent"><span class="versenr_indent">28</span> <span class="versetext_indent">Ĉar al la Eternulo apartenas la reĝado;<br>
                  Li reĝas super la popoloj.</span></p>
            <p class="verse_indent"><span class="versenr_indent">29</span> <span class="versetext_indent">Manĝos kaj kliniĝos ĉiuj grasuloj de la tero;<br>
                  Antaŭ Li genufleksos ĉiuj forirantaj al la tombo<br>
                  Kaj nepovantaj konservi sian animon viva.</span></p>
            <p class="verse_indent"><span class="versenr_indent">30</span> <span class="versetext_indent">Naskotaro Lin servos;<br>
                  Oni predikos pri mia Sinjoro al la estonta generacio.</span></p>
            <p class="verse_indent"><span class="versenr_indent">31</span> <span class="versetext_indent">Al naskota popolo oni venos kaj predikos<br>
                  Pri Lia justeco kaj pri Liaj faroj.</span></p>
         </p>
         <div class="dist_chapter"></div>
         <h3 class="chapternr">23</h3>
         <p><em>Psalmo de David.</em></p>
         <p class="indent">
            <p class="indent_first">La Eternulo estas mia paŝtisto; mi mankon ne havos.</p>
            <p class="verse_indent"><span class="versenr_indent">2</span> <span class="versetext_indent">Sur verdaj herbejoj Li ripozigas min,<br>
                  Apud trankvilaj akvoj Li kondukas min.</span></p>
            <p class="verse_indent"><span class="versenr_indent">3</span> <span class="versetext_indent">Li kvietigas mian animon;<br>
                  Li kondukas min laŭ vojo de la vero, pro Sia nomo.</span></p>
            <p class="verse_indent"><span class="versenr_indent">4</span> <span class="versetext_indent">Eĉ kiam mi iros tra valo de densa mallumo,<br>
                  Mi ne timos malbonon, ĉar Vi estas kun mi;<br>
                  Via bastono kaj apogiĝilo trankviligos min.</span></p>
            <p class="verse_indent"><span class="versenr_indent">5</span> <span class="versetext_indent">Vi kovras por mi tablon antaŭ miaj malamikoj;<br>
                  Vi ŝmiris per oleo mian kapon, mia pokalo estas plenigita.</span></p>
            <p class="verse_indent"><span class="versenr_indent">6</span> <span class="versetext_indent">Nur bono kaj favoro sekvos min en la daŭro de mia tuta vivo;<br>
                  Kaj mi restos en la domo de la Eternulo eterne.</span></p>
         </p>
         <div class="dist_chapter"></div>
         <h3 class="chapternr">24</h3>
         <p><em>Psalmo de David.</em></p>
         <p class="indent">
            <p class="indent_first">Al la Eternulo apartenas la tero, kaj ĉio, kio ĝin plenigas,<br>
               La mondo kaj ĉiuj ĝiaj loĝantoj.
            </p>
            <p class="verse_indent"><span class="versenr_indent">2</span> <span class="versetext_indent">Ĉar Li sur la maroj ĝin fondis<br>
                  Kaj sur la akvoj ĝin fortikigis.</span></p>
            <p class="verse_indent"><span class="versenr_indent">3</span> <span class="versetext_indent">Kiu supreniros sur la monton de la Eternulo?<br>
                  Kaj kiu staros ĉe Lia sankta loko?</span></p>
            <p class="verse_indent"><span class="versenr_indent">4</span> <span class="versetext_indent">Tiu, kiu havas purajn manojn kaj senmakulan koron,<br>
                  Kiu ne fordonis sian animon al malvero<br>
                  Kaj ne ĵuras trompe.</span></p>
            <p class="verse_indent"><span class="versenr_indent">5</span> <span class="versetext_indent">Li ricevos benon de la Eternulo,<br>
                  Kaj bonfarojn de Dio, lia savanto.</span></p>
            <p class="verse_indent"><span class="versenr_indent">6</span> <span class="versetext_indent">Tio estas la gento de Liaj adorantoj,<br>
                  De la serĉantoj de Via vizaĝo, ho Dio de Jakob.       <span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">7</span> <span class="versetext_indent">Levu, pordegoj, viajn kapojn;<br>
                  Kaj leviĝu, pordoj antikvaj,<br>
                  Por ke eniru la Reĝo de gloro.</span></p>
            <p class="verse_indent"><span class="versenr_indent">8</span> <span class="versetext_indent">Kiu estas tiu Reĝo de gloro?<br>
                  La Eternulo forta kaj potenca,<br>
                  La Eternulo, la potenculo de milito.</span></p>
            <p class="verse_indent"><span class="versenr_indent">9</span> <span class="versetext_indent">Levu, pordegoj, viajn kapojn;<br>
                  Kaj leviĝu, pordoj antikvaj,<br>
                  Por ke eniru la Reĝo de gloro.</span></p>
            <p class="verse_indent"><span class="versenr_indent">10</span> <span class="versetext_indent">Kiu estas tiu Reĝo de gloro?<br>
                  La Eternulo Cebaot,<br>
                  Li estas la Reĝo de gloro.                            <span class="sela">Sela.</span></span></p>
         </p>
         <div class="dist_chapter"></div>
         <h3 class="chapternr">25</h3>
         <p><em>De David.</em></p>
         <p class="indent">
            <p class="indent_first">Al Vi, ho Eternulo, mi levas mian animon.</p>
            <p class="verse_indent"><span class="versenr_indent">2</span> <span class="versetext_indent">Ho mia Dio, Vin mi fidas;<br>
                  Ne lasu min hontiĝi;<br>
                  Ne lasu, ke miaj malamikoj moku pri mi.</span></p>
            <p class="verse_indent"><span class="versenr_indent">3</span> <span class="versetext_indent">Ĉar neniu el tiuj, kiuj esperas al Vi, hontiĝos;<br>
                  Nur tiuj hontiĝos, kiuj forlasas Vin senpripense.</span></p>
            <p class="verse_indent"><span class="versenr_indent">4</span> <span class="versetext_indent">Viajn vojojn, ho Eternulo, montru al mi;<br>
                  Instruu min sekvi Vian iradon.</span></p>
            <p class="verse_indent"><span class="versenr_indent">5</span> <span class="versetext_indent">Gvidu min en Via vero kaj lernigu min,<br>
                  Ĉar Vi estas la Dio, kiu min helpas;<br>
                  Al Vi mi esperas ĉiun tagon.</span></p>
            <p class="verse_indent"><span class="versenr_indent">6</span> <span class="versetext_indent">Rememoru, ho Eternulo, Vian kompatemecon kaj Vian<br>
                  favorkorecon,<br>
                  Ĉar ili estis de ĉiam.</span></p>
            <p class="verse_indent"><span class="versenr_indent">7</span> <span class="versetext_indent">La pekojn de mia juneco kaj miajn krimojn ne rememoru;<br>
                  Laŭ Via favorkoreco rememoru min,<br>
                  Pro Via boneco, ho Eternulo!</span></p>
            <p class="verse_indent"><span class="versenr_indent">8</span> <span class="versetext_indent">Bona kaj justa estas la Eternulo,<br>
                  Tial Li montras al pekantoj la vojon.</span></p>
            <p class="verse_indent"><span class="versenr_indent">9</span> <span class="versetext_indent">Li gvidas la humilulojn en justeco,<br>
                  Kaj instruas al la humiluloj Siajn vojojn.</span></p>
            <p class="verse_indent"><span class="versenr_indent">10</span> <span class="versetext_indent">Ĉiuj vojoj de la Eternulo estas favorkoreco kaj fideleco al<br>
                  tiuj,<br>
                  Kiuj observas Lian interligon kaj Liajn leĝojn.</span></p>
            <p class="verse_indent"><span class="versenr_indent">11</span> <span class="versetext_indent">Pro Via nomo, ho Eternulo, pardonu al mi mian pekon,<br>
                  Ĉar ĝi estas granda.</span></p>
            <p class="verse_indent"><span class="versenr_indent">12</span> <span class="versetext_indent">Al ĉiu homo, kiu timas la Eternulon,<br>
                  Li montras la vojon, kiun tiu devas elekti.</span></p>
            <p class="verse_indent"><span class="versenr_indent">13</span> <span class="versetext_indent">Lia animo ĝuos bonon,<br>
                  Kaj liaj idoj posedos la teron.</span></p>
            <p class="verse_indent"><span class="versenr_indent">14</span> <span class="versetext_indent">Konfidon de la Eternulo havas Liaj timantoj;<br>
                  Kaj Sian aranĝon Li sciigas al ili.</span></p>
            <p class="verse_indent"><span class="versenr_indent">15</span> <span class="versetext_indent">Miaj okuloj estas ĉiam direktitaj al la Eternulo,<br>
                  Ĉar Li eltiras el reto miajn piedojn.</span></p>
            <p class="verse_indent"><span class="versenr_indent">16</span> <span class="versetext_indent">Turnu Vin al mi kaj korfavoru min,<br>
                  Ĉar mi estas soleca kaj mizera.</span></p>
            <p class="verse_indent"><span class="versenr_indent">17</span> <span class="versetext_indent">La suferoj de mia koro estas grandaj;<br>
                  El mia premateco elkonduku min.</span></p>
            <p class="verse_indent"><span class="versenr_indent">18</span> <span class="versetext_indent">Rigardu mian suferon kaj mizeron,<br>
                  Kaj pardonu ĉiujn miajn pekojn.</span></p>
            <p class="verse_indent"><span class="versenr_indent">19</span> <span class="versetext_indent">Rigardu, kiel multaj estas miaj malamikoj<br>
                  Kaj per kia kruela malamo ili min malamas.</span></p>
            <p class="verse_indent"><span class="versenr_indent">20</span> <span class="versetext_indent">Gardu mian animon kaj savu min;<br>
                  Ne lasu min hontiĝi, ĉar Vin mi fidas.</span></p>
            <p class="verse_indent"><span class="versenr_indent">21</span> <span class="versetext_indent">Senkulpeco kaj justeco defendu min,<br>
                  Ĉar al Vi mi esperas.</span></p>
            <p class="verse_indent"><span class="versenr_indent">22</span> <span class="versetext_indent">Liberigu, ho Dio,<br>
                  Izraelon el ĉiuj liaj suferoj.</span></p>
         </p>
         <div class="dist_chapter"></div>
         <h3 class="chapternr">26</h3>
         <p><em>De David.</em></p>
         <p class="indent">
            <p class="indent_first">Juĝu min, ho Eternulo, ĉar mi iris en sincereco kaj la<br>
               Eternulon mi fidis;<br>
               Mi ne ŝanceliĝos.
            </p>
            <p class="verse_indent"><span class="versenr_indent">2</span> <span class="versetext_indent">Esploru min, ho Eternulo, kaj elprovu min;<br>
                  Refandu mian internaĵon kaj mian koron.</span></p>
            <p class="verse_indent"><span class="versenr_indent">3</span> <span class="versetext_indent">Ĉar Via favorkoreco estas antaŭ miaj okuloj;<br>
                  Kaj mi marŝas en Via vero.</span></p>
            <p class="verse_indent"><span class="versenr_indent">4</span> <span class="versetext_indent">Mi ne sidas kun homoj malveremaj,<br>
                  Kaj kun falsemuloj mi ne iros.</span></p>
            <p class="verse_indent"><span class="versenr_indent">5</span> <span class="versetext_indent">Mi malamas societon de malbonfarantoj,<br>
                  Kaj kun malpiuloj mi ne sidos.</span></p>
            <p class="verse_indent"><span class="versenr_indent">6</span> <span class="versetext_indent">Mi lavas miajn manojn per senkulpeco;<br>
                  Kaj mi moviĝas ĉirkaŭ Via altaro, ho Eternulo,</span></p>
            <p class="verse_indent"><span class="versenr_indent">7</span> <span class="versetext_indent">Por aŭdigi laŭte gloradon<br>
                  Kaj famigi ĉiujn Viajn miraklojn.</span></p>
            <p class="verse_indent"><span class="versenr_indent">8</span> <span class="versetext_indent">Ho Eternulo, mi amas la ejon de Via domo,<br>
                  Kaj la lokon, en kiu loĝas Via gloro.</span></p>
            <p class="verse_indent"><span class="versenr_indent">9</span> <span class="versetext_indent">Ne pereigu mian animon kune kun la pekuloj,<br>
                  Nek mian vivon kun la sangaviduloj,</span></p>
            <p class="verse_indent"><span class="versenr_indent">10</span> <span class="versetext_indent">En kies manoj estas krimo<br>
                  Kaj kies dekstra mano estas plena de subaĉetaj donacoj.</span></p>
            <p class="verse_indent"><span class="versenr_indent">11</span> <span class="versetext_indent">Kaj mi iras en senkulpeco;<br>
                  Liberigu min kaj korfavoru min.</span></p>
            <p class="verse_indent"><span class="versenr_indent">12</span> <span class="versetext_indent">Mia piedo staras sur ebena loko;<br>
                  En kunvenoj mi benos la Eternulon.</span></p>
         </p>
         <div class="dist_chapter"></div>
         <h3 class="chapternr">27</h3>
         <p><em>De David.</em></p>
         <p class="indent">
            <p class="indent_first">La Eternulo estas mia lumo kaj mia savo; kiun mi devas timi?<br>
               La Eternulo estas la forto de mia vivo; kiu povas min<br>
               teruri?
            </p>
            <p class="verse_indent"><span class="versenr_indent">2</span> <span class="versetext_indent">Kiam alproksimiĝos al mi malbonfarantoj, por manĝi mian<br>
                  karnon,<br>
                  Miaj kontraŭuloj kaj malamikoj, ili surpuŝiĝos kaj falos.</span></p>
            <p class="verse_indent"><span class="versenr_indent">3</span> <span class="versetext_indent">Se elpaŝos kontraŭ min armeo,<br>
                  Mia koro ne ektimos;<br>
                  Se leviĝos kontraŭ min milito,<br>
                  Ankaŭ tiam mi havos fidon.</span></p>
            <p class="verse_indent"><span class="versenr_indent">4</span> <span class="versetext_indent">Nur unu aferon mi petas de la Eternulo, nur tion mi deziras:<br>
                  Ke mi restu en la domo de la Eternulo en la daŭro de mia<br>
                  tuta vivo,<br>
                  Por rigardi la ĉarmon de la Eternulo, admiri Lian templon.</span></p>
            <p class="verse_indent"><span class="versenr_indent">5</span> <span class="versetext_indent">Ĉar Li kovros min en Sia kabano en la tago de malbono;<br>
                  Li kaŝos min en sekreta loko de Sia tendo;<br>
                  Sur rokon Li levos min.</span></p>
            <p class="verse_indent"><span class="versenr_indent">6</span> <span class="versetext_indent">Kaj nun leviĝos mia kapo super miajn malamikojn, kiuj min<br>
                  ĉirkaŭas;<br>
                  Kaj mi oferfaros en Lia tendo oferojn de danko;<br>
                  Mi kantos kaj gloros la Eternulon.</span></p>
         </p>
         <p class="indent">
            <p class="verse_indent"><span class="versenr_indent">7</span> <span class="versetext_indent">Aŭskultu, ho Eternulo, mian voĉon, kiam mi vokas;<br>
                  Korfavoru min, kaj respondu al mi.</span></p>
            <p class="verse_indent"><span class="versenr_indent">8</span> <span class="versetext_indent">De Vi diris al mi mia koro:<br>
                  Serĉu Mian vizaĝon.<br>
                  Vian vizaĝon, ho Eternulo, mi serĉas.</span></p>
            <p class="verse_indent"><span class="versenr_indent">9</span> <span class="versetext_indent">Ne kaŝu antaŭ mi Vian vizaĝon,<br>
                  Ne forpuŝu en kolero Vian sklavon;<br>
                  Vi estis mia helpo,<br>
                  Ne forpuŝu kaj ne forlasu min, ho Dio de mia savo.</span></p>
            <p class="verse_indent"><span class="versenr_indent">10</span> <span class="versetext_indent">Ĉar mia patro kaj mia patrino min forlasis,<br>
                  Sed la Eternulo min akceptis.</span></p>
            <p class="verse_indent"><span class="versenr_indent">11</span> <span class="versetext_indent">Instruu al mi, ho Eternulo, Vian vojon,<br>
                  Kaj konduku min sur ĝusta irejo, spite miajn insidantojn.</span></p>
            <p class="verse_indent"><span class="versenr_indent">12</span> <span class="versetext_indent">Ne fordonu min al la volo de miaj premantoj;<br>
                  Ĉar stariĝis kontraŭ mi falsaj atestantoj, plenaj de<br>
                  rabemeco.</span></p>
            <p class="verse_indent"><span class="versenr_indent">13</span> <span class="versetext_indent">Se mi ne esperus vidi la bonecon de la Eternulo<br>
                  En la lando de vivantoj!</span></p>
            <p class="verse_indent"><span class="versenr_indent">14</span> <span class="versetext_indent">Esperu al la Eternulo;<br>
                  Tenu vin forte, forta estu via koro;<br>
                  Jes, esperu al la Eternulo.</span></p>
         </p>
         <div class="dist_chapter"></div>
         <h3 class="chapternr">28</h3>
         <p><em>De David.</em></p>
         <p class="indent">
            <p class="indent_first">Al Vi, ho Eternulo, mi vokas;<br>
               Mia Roko, ne silentu al mi;<br>
               Se Vi silentos al mi, mi similiĝos al tiuj,<br>
               Kiuj iras en la tombon.
            </p>
            <p class="verse_indent"><span class="versenr_indent">2</span> <span class="versetext_indent">Aŭskultu la voĉon de mia petego, kiam mi krias al Vi,<br>
                  Kiam mi levas miajn manojn al Via plejsanktejo.</span></p>
            <p class="verse_indent"><span class="versenr_indent">3</span> <span class="versetext_indent">Ne kunpereigu min kune kun malpiuloj, kaj kun krimfarantoj,<br>
                  Kiuj parolas pace kun siaj proksimuloj,<br>
                  Dum malbono estas en ilia koro.</span></p>
            <p class="verse_indent"><span class="versenr_indent">4</span> <span class="versetext_indent">Redonu al ili laŭ iliaj faroj kaj laŭ iliaj malbonaj agoj;<br>
                  Laŭ la faroj de iliaj manoj redonu al ili;<br>
                  Redonu al ili, kion ili meritas.</span></p>
            <p class="verse_indent"><span class="versenr_indent">5</span> <span class="versetext_indent">Ĉar ili ne atentas la agojn de la Eternulo<br>
                  Kaj la farojn de Liaj manoj,<br>
                  Li disbatos ilin kaj ne rekonstruos.</span></p>
         </p>
         <p class="indent">
            <p class="verse_indent"><span class="versenr_indent">6</span> <span class="versetext_indent">Glorata estu la Eternulo,<br>
                  Ĉar Li aŭskultis la voĉon de mia petego.</span></p>
            <p class="verse_indent"><span class="versenr_indent">7</span> <span class="versetext_indent">La Eternulo estas mia forto kaj mia ŝildo;<br>
                  Lin fidis mia koro, kaj Li helpis min;<br>
                  Tial ekĝojas mia koro,<br>
                  Kaj per mia kanto mi Lin gloros.</span></p>
            <p class="verse_indent"><span class="versenr_indent">8</span> <span class="versetext_indent">La Eternulo estas ilia forto,<br>
                  Li estas savanta forto por Sia sanktoleito.</span></p>
            <p class="verse_indent"><span class="versenr_indent">9</span> <span class="versetext_indent">Helpu Vian popolon kaj benu Vian heredon,<br>
                  Kaj paŝtu kaj altigu ilin eterne.</span></p>
         </p>
         <div class="dist_chapter"></div>
         <h3 class="chapternr">29</h3>
         <p><em>Psalmo de David.</em></p>
         <p class="indent">
            <p class="indent_first">Tributu al la Eternulo, vi potenculoj,<br>
               Tributu al la Eternulo honoron kaj forton.
            </p>
            <p class="verse_indent"><span class="versenr_indent">2</span> <span class="versetext_indent">Tributu al la Eternulo la honoron de Lia nomo;<br>
                  Kliniĝu antaŭ la Eternulo en sankta ornamo.</span></p>
         </p>
         <p class="indent">
            <p class="verse_indent"><span class="versenr_indent">3</span> <span class="versetext_indent">La voĉo de la Eternulo iras super la akvoj;<br>
                  La Dio de gloro tondras,<br>
                  La Eternulo super grandaj akvoj.</span></p>
            <p class="verse_indent"><span class="versenr_indent">4</span> <span class="versetext_indent">La voĉo de la Eternulo iras kun forto,<br>
                  La voĉo de la Eternulo iras kun majesto.</span></p>
            <p class="verse_indent"><span class="versenr_indent">5</span> <span class="versetext_indent">La voĉo de la Eternulo rompas cedrojn,<br>
                  La Eternulo rompas la cedrojn de Lebanon.</span></p>
            <p class="verse_indent"><span class="versenr_indent">6</span> <span class="versetext_indent">Li saltigas ilin kiel bovidon,<br>
                  Lebanonon kaj Sirjonon kiel bubalidon.</span></p>
            <p class="verse_indent"><span class="versenr_indent">7</span> <span class="versetext_indent">La voĉo de la Eternulo elhakas fajran flamon.</span></p>
            <p class="verse_indent"><span class="versenr_indent">8</span> <span class="versetext_indent">La voĉo de la Eternulo skuas dezerton,<br>
                  La Eternulo skuas la dezerton Kadeŝ.</span></p>
            <p class="verse_indent"><span class="versenr_indent">9</span> <span class="versetext_indent">La voĉo de la Eternulo igas cervinojn naski, kaj nudigas<br>
                  arbarojn;<br>
                  Kaj en Lia templo ĉio parolas pri Lia gloro.</span></p>
         </p>
         <p class="indent">
            <p class="verse_indent"><span class="versenr_indent">10</span> <span class="versetext_indent">La Eternulo regis en la tempo de la diluvo,<br>
                  La Eternulo restos Reĝo eterne.</span></p>
            <p class="verse_indent"><span class="versenr_indent">11</span> <span class="versetext_indent">La Eternulo donos forton al Sia popolo,<br>
                  La Eternulo benos Sian popolon per paco.</span></p>
         </p>
         <div class="dist_chapter"></div>
         <h3 class="chapternr">30</h3>
         <p><em>Psalmo-kanto ĉe inaŭguro de la Domo; de David.</em></p>
         <p class="indent">
            <p class="indent_first">Mi gloros Vin alte, ho Eternulo,<br>
               Ĉar Vi levis min kaj Vi ne lasis miajn malamikojn triumfi<br>
               super mi.
            </p>
            <p class="verse_indent"><span class="versenr_indent">2</span> <span class="versetext_indent">Ho Eternulo, mia Dio, mi vokis al Vi,<br>
                  Kaj Vi min sanigis.</span></p>
            <p class="verse_indent"><span class="versenr_indent">3</span> <span class="versetext_indent">Ho Eternulo, Vi ellevis el Ŝeol mian animon;<br>
                  Vi vivigis min, ke mi ne iru en la tombon.</span></p>
            <p class="verse_indent"><span class="versenr_indent">4</span> <span class="versetext_indent">Kantu al la Eternulo, ho Liaj piuloj,<br>
                  Kaj gloru Lian sanktan nomon.</span></p>
            <p class="verse_indent"><span class="versenr_indent">5</span> <span class="versetext_indent">Ĉar nur momenton daŭras Lia kolero,<br>
                  Sed tutan vivon daŭras Lia favoro;<br>
                  Vespere povas esti ploro,<br>
                  Sed matene venos ĝojego.</span></p>
            <p class="verse_indent"><span class="versenr_indent">6</span> <span class="versetext_indent">Kaj mi diris en la tempo de mia feliĉo:<br>
                  Mi neniam falos.</span></p>
            <p class="verse_indent"><span class="versenr_indent">7</span> <span class="versetext_indent">Ho Eternulo, per Via favoro Vi starigis mian monton fortike;<br>
                  Sed kiam Vi kaŝis Vian vizaĝon, mi konfuziĝis.</span></p>
            <p class="verse_indent"><span class="versenr_indent">8</span> <span class="versetext_indent">Al Vi, ho Eternulo, mi vokis,<br>
                  Kaj al la Eternulo mi preĝis:</span></p>
            <p class="verse_indent"><span class="versenr_indent">9</span> <span class="versetext_indent">Kion utilos mia sango, se mi iros en la tombon?<br>
                  Ĉu gloros Vin polvo? ĉu ĝi aŭdigos Vian veron?</span></p>
            <p class="verse_indent"><span class="versenr_indent">10</span> <span class="versetext_indent">Aŭskultu, ho Eternulo, kaj korfavoru min;<br>
                  Ho Eternulo, estu helpanto al mi.</span></p>
            <p class="verse_indent"><span class="versenr_indent">11</span> <span class="versetext_indent">Vi anstataŭigis al mi mian plendon per danco;<br>
                  Vi deprenis de mi mian sakaĵon kaj zonis min per ĝojo,</span></p>
            <p class="verse_indent"><span class="versenr_indent">12</span> <span class="versetext_indent">Por ke mia animo kantu al Vi kaj ne silentiĝu.<br>
                  Ho Eternulo, mia Dio, eterne mi Vin gloros.</span></p>
         </p>
         <div class="dist_chapter"></div>
         <h3 class="chapternr">31</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Vin, ho Eternulo, mi fidas, ke mi neniam estu hontigita;<br>
               Per Via justeco savu min.
            </p>
            <p class="verse_indent"><span class="versenr_indent">2</span> <span class="versetext_indent">Klinu al mi Vian orelon, rapide savu min!<br>
                  Estu por mi forta roko, fortika kastelo, por helpi min.</span></p>
            <p class="verse_indent"><span class="versenr_indent">3</span> <span class="versetext_indent">Ĉar Vi estas mia roko kaj mia kastelo;<br>
                  Kaj pro Via nomo gvidu min kaj konduku min.</span></p>
            <p class="verse_indent"><span class="versenr_indent">4</span> <span class="versetext_indent">Eligu min el la reto, kiun ili metis kontraŭ mi;<br>
                  Ĉar Vi estas mia fortikaĵo.</span></p>
            <p class="verse_indent"><span class="versenr_indent">5</span> <span class="versetext_indent">En Vian manon mi transdonas mian spiriton;<br>
                  Vi savas min, ho Eternulo, Dio de la vero.</span></p>
            <p class="verse_indent"><span class="versenr_indent">6</span> <span class="versetext_indent">Mi malamas la adorantojn de vantaj idoloj,<br>
                  Sed mi fidas la Eternulon.</span></p>
            <p class="verse_indent"><span class="versenr_indent">7</span> <span class="versetext_indent">Mi gajas kaj ĝojas pro Via favoro;<br>
                  Ĉar Vi vidis min mizeron,<br>
                  Vi eksciis la suferojn de mia animo,</span></p>
            <p class="verse_indent"><span class="versenr_indent">8</span> <span class="versetext_indent">Kaj Vi ne transdonis min en la manon de malamiko,<br>
                  Vi starigis miajn piedojn sur vasta loko.</span></p>
            <p class="verse_indent"><span class="versenr_indent">9</span> <span class="versetext_indent">Korfavoru min, ho Eternulo, ĉar mi suferas;<br>
                  Malfortiĝis de malĝojo mia okulo, mia animo, kaj mia korpo.</span></p>
            <p class="verse_indent"><span class="versenr_indent">10</span> <span class="versetext_indent">Ĉar mia vivo konsumiĝis de malĝojo kaj miaj jaroj de ĝemado;<br>
                  Mia forto malaperis per mia kulpo, kaj miaj ostoj<br>
                  malfortiĝis.</span></p>
            <p class="verse_indent"><span class="versenr_indent">11</span> <span class="versetext_indent">Per ĉiuj miaj malamikoj mi fariĝis granda hontindaĵo por<br>
                  miaj najbaroj<br>
                  Kaj teruraĵo por miaj konatoj;<br>
                  Kiuj vidas min sur la strato, tiuj forkuras de mi.</span></p>
            <p class="verse_indent"><span class="versenr_indent">12</span> <span class="versetext_indent">Oni forgesis pri mi en la koro, kiel pri mortinto;<br>
                  Mi fariĝis kiel rompita vazo.</span></p>
            <p class="verse_indent"><span class="versenr_indent">13</span> <span class="versetext_indent">Ĉar mi aŭdas la insultojn de multaj;<br>
                  Ĉirkaŭe estas minacoj;<br>
                  Ili kune konspiras kontraŭ mi,<br>
                  Ili intencas pereigi mian vivon.</span></p>
            <p class="verse_indent"><span class="versenr_indent">14</span> <span class="versetext_indent">Sed mi ― mi fidas Vin, ho Eternulo;<br>
                  Mi diras: Vi estas mia Dio.</span></p>
            <p class="verse_indent"><span class="versenr_indent">15</span> <span class="versetext_indent">En Via mano estas mia sorto;<br>
                  Savu min de la mano de miaj malamikoj kaj persekutantoj.</span></p>
            <p class="verse_indent"><span class="versenr_indent">16</span> <span class="versetext_indent">Lumu per Via vizaĝo al Via sklavo,<br>
                  Helpu min per Via boneco.</span></p>
            <p class="verse_indent"><span class="versenr_indent">17</span> <span class="versetext_indent">Ho Eternulo, ne hontigu min, ĉar mi vokis al Vi;<br>
                  Hontigitaj estu la malpiuloj, ili silentiĝu por Ŝeol.</span></p>
            <p class="verse_indent"><span class="versenr_indent">18</span> <span class="versetext_indent">Mutiĝu la mensogaj buŝoj,<br>
                  Kiuj parolas arogante kontraŭ piulo,<br>
                  Kun fiero kaj malestimo.</span></p>
            <p class="verse_indent"><span class="versenr_indent">19</span> <span class="versetext_indent">Kiel granda estas Via boneco, kiun Vi konservis por tiuj,<br>
                  kiuj Vin timas,<br>
                  Kaj kiun Vi faris antaŭ la homoj por tiuj, kiuj Vin fidas!</span></p>
            <p class="verse_indent"><span class="versenr_indent">20</span> <span class="versetext_indent">Vi kovras ilin per la kovro de Via vizaĝo kontraŭ homaj<br>
                  atencoj,<br>
                  Vi kaŝas ilin en tendo kontraŭ malamikaj langoj.</span></p>
            <p class="verse_indent"><span class="versenr_indent">21</span> <span class="versetext_indent">Glorata estu la Eternulo,<br>
                  Kiu aperigis al mi mirindan favoron en fortikigita urbo.</span></p>
            <p class="verse_indent"><span class="versenr_indent">22</span> <span class="versetext_indent">Kaj mi diris en mia konfuziĝo:<br>
                  Mi estas forpuŝita for de Viaj okuloj;<br>
                  Tamen Vi aŭskultis la voĉon de mia preĝo, kiam mi vokis al<br>
                  Vi.</span></p>
            <p class="verse_indent"><span class="versenr_indent">23</span> <span class="versetext_indent">Amu la Eternulon, ĉiuj Liaj piuloj;<br>
                  La fidelulojn la Eternulo gardas,<br>
                  Kaj Li repagas sufiĉege al tiuj, kiuj agas malhumile.</span></p>
            <p class="verse_indent"><span class="versenr_indent">24</span> <span class="versetext_indent">Estu kuraĝaj, kaj forta estu via koro,<br>
                  Vi ĉiuj, kiuj esperas al la Eternulo!</span></p>
         </p>
         <div class="dist_chapter"></div>
         <h3 class="chapternr">32</h3>
         <p><em>Instruo de David.</em></p>
         <p class="indent">
            <p class="indent_first">Feliĉa estas tiu, kies krimo estas pardonita, kies peko<br>
               estas kovrita.
            </p>
            <p class="verse_indent"><span class="versenr_indent">2</span> <span class="versetext_indent">Feliĉa estas la homo, al kiu la Eternulo ne kalkulas lian<br>
                  kulpon<br>
                  Kaj en kies spirito estas nenia malvero.</span></p>
            <p class="verse_indent"><span class="versenr_indent">3</span> <span class="versetext_indent">Kiam mi silentis, miaj ostoj senfortiĝis<br>
                  De mia ĉiutaga ploregado.</span></p>
            <p class="verse_indent"><span class="versenr_indent">4</span> <span class="versetext_indent">Ĉar tage kaj nokte pezis sur mi Via mano;<br>
                  La freŝecon de mia sukoj anstataŭis sekeco de somero. <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Mian pekon mi konfesis al Vi, kaj mian kulpon mi ne kaŝis;<br>
                  Mi diris: Mi konfesos miajn krimojn al la Eternulo;<br>
                  Kaj Vi deprenis la kulpon de mia peko.                <span class="sela">Sela.</span></span></p>
            <p class="verse_indent"><span class="versenr_indent">6</span> <span class="versetext_indent">Pro tio preĝu antaŭ Vi ĉiu piulo en favora tempo,<br>
                  Por ke ĉe la disverŝiĝo de grandaj akvoj ili lin ne atingu.</span></p>
            <p class="verse_indent"><span class="versenr_indent">7</span> <span class="versetext_indent">Vi estas mia ŝirmo;<br>
                  Kontraŭ sufero Vi min gardos,<br>
                  Per kantoj de savo Vi min ĉirkaŭos.                   <span class="sela">Sela.</span></span></p>
            <p class="verse_indent"><span class="versenr_indent">8</span> <span class="versetext_indent">Mi prudentigos vin, kaj montros al vi la vojon, kiun vi<br>
                  devas iri;<br>
                  Kun konsiloj Mi direktos sur vin Mian okulon.</span></p>
            <p class="verse_indent"><span class="versenr_indent">9</span> <span class="versetext_indent">Ne estu kiel ĉevalo, kiel senprudenta mulo,<br>
                  Al kiuj oni devas kateni la buŝon per brido kaj buŝpeco,<br>
                  Alie ili ne venos al vi.</span></p>
            <p class="verse_indent"><span class="versenr_indent">10</span> <span class="versetext_indent">Multajn frapojn havas la malpiulo;<br>
                  Sed kiu fidas la Eternulon, tiun ĉirkaŭas favoro.</span></p>
            <p class="verse_indent"><span class="versenr_indent">11</span> <span class="versetext_indent">Ĝoju pro la Eternulo, kaj gaju, ho justuloj;<br>
                  Kaj triumfu ĉiuj, kiuj havas pian koron!</span></p>
         </p>
         <div class="dist_chapter"></div>
         <h3 class="chapternr">33</h3>
         <p class="indent">
            <p class="indent_first">Ĝoje kantu, ho piuloj, antaŭ la Eternulo;<br>
               Al la justuloj konvenas glorado.
            </p>
            <p class="verse_indent"><span class="versenr_indent">2</span> <span class="versetext_indent">Gloru la Eternulon per harpo,<br>
                  Per dekkorda psaltero ludu al Li.</span></p>
            <p class="verse_indent"><span class="versenr_indent">3</span> <span class="versetext_indent">Kantu al Li novan kanton,<br>
                  Bone ludu al Li kun trumpetado.</span></p>
            <p class="verse_indent"><span class="versenr_indent">4</span> <span class="versetext_indent">Ĉar ĝusta estas la vorto de la Eternulo,<br>
                  Kaj ĉiu Lia faro estas fidinda.</span></p>
            <p class="verse_indent"><span class="versenr_indent">5</span> <span class="versetext_indent">Li amas justecon kaj juĝon;<br>
                  La tero estas plena de la boneco de la Eternulo.</span></p>
            <p class="verse_indent"><span class="versenr_indent">6</span> <span class="versetext_indent">Per la vorto de la Eternulo estiĝis la ĉielo;<br>
                  Kaj per la spiro de Lia buŝo estiĝis ĝia tuta ekzistantaro.</span></p>
            <p class="verse_indent"><span class="versenr_indent">7</span> <span class="versetext_indent">Li kolektis kiel en tenujon la akvon de la maro,<br>
                  Li metis la abismojn en konservejojn.</span></p>
            <p class="verse_indent"><span class="versenr_indent">8</span> <span class="versetext_indent">Timu la Eternulon la tuta tero;<br>
                  Tremu antaŭ Li ĉiuj loĝantoj de la mondo.</span></p>
            <p class="verse_indent"><span class="versenr_indent">9</span> <span class="versetext_indent">Ĉar Li diris, kaj tio fariĝis;<br>
                  Li ordonis, kaj tio aperis.</span></p>
            <p class="verse_indent"><span class="versenr_indent">10</span> <span class="versetext_indent">La Eternulo neniigas la interkonsenton de la popoloj,<br>
                  Li detruas la intencojn de la nacioj.</span></p>
            <p class="verse_indent"><span class="versenr_indent">11</span> <span class="versetext_indent">La decido de la Eternulo restas eterne,<br>
                  La pensoj de Lia koro restas de generacio al generacio.</span></p>
            <p class="verse_indent"><span class="versenr_indent">12</span> <span class="versetext_indent">Feliĉa estas la popolo, kies Dio estas la Eternulo;<br>
                  La gento, kiun Li elektis al Si kiel heredon.</span></p>
            <p class="verse_indent"><span class="versenr_indent">13</span> <span class="versetext_indent">El la ĉielo la Eternulo rigardas,<br>
                  Li vidas ĉiujn homidojn.</span></p>
            <p class="verse_indent"><span class="versenr_indent">14</span> <span class="versetext_indent">De la trono, sur kiu Li sidas,<br>
                  Li rigardas ĉiujn, kiuj loĝas sur la tero,</span></p>
            <p class="verse_indent"><span class="versenr_indent">15</span> <span class="versetext_indent">Li, kiu kreis la korojn de ili ĉiuj,<br>
                  Kiu rimarkas ĉiujn iliajn farojn.</span></p>
            <p class="verse_indent"><span class="versenr_indent">16</span> <span class="versetext_indent">La reĝon ne helpos granda armeo,<br>
                  Fortulon ne savos granda forto.</span></p>
            <p class="verse_indent"><span class="versenr_indent">17</span> <span class="versetext_indent">Vana estas la ĉevalo por helpo,<br>
                  Kaj per sia granda forto ĝi ne savos.</span></p>
            <p class="verse_indent"><span class="versenr_indent">18</span> <span class="versetext_indent">Jen la okulo de la Eternulo estas sur tiuj, kiuj Lin timas,<br>
                  Kiuj esperas Lian favoron,</span></p>
            <p class="verse_indent"><span class="versenr_indent">19</span> <span class="versetext_indent">Ke Li savu de morto ilian animon<br>
                  Kaj nutru ilin en tempo de malsato.</span></p>
            <p class="verse_indent"><span class="versenr_indent">20</span> <span class="versetext_indent">Nia animo fidas la Eternulon;<br>
                  Li estas nia helpo kaj nia ŝildo.</span></p>
            <p class="verse_indent"><span class="versenr_indent">21</span> <span class="versetext_indent">Ĉar pro Li ĝojas nia koro,<br>
                  Ĉar ni fidas Lian sanktan nomon.</span></p>
            <p class="verse_indent"><span class="versenr_indent">22</span> <span class="versetext_indent">Via favoro, ho Eternulo, estu super ni,<br>
                  Kiel ni esperas al Vi.</span></p>
         </p>
         <div class="dist_chapter"></div>
         <h3 class="chapternr">34</h3>
         <p><em>De David, kiam li ŝajnigis sin freneza antaŭ Abimeleĥ, kaj tiu
               lin forpelis kaj li foriris.</em></p>
         <p class="indent">
            <p class="indent_first">Mi gloros la Eternulon en ĉiu tempo;<br>
               Ĉiam laŭdo por Li estos en mia buŝo.
            </p>
            <p class="verse_indent"><span class="versenr_indent">2</span> <span class="versetext_indent">Per la Eternulo gloriĝas mia animo;<br>
                  La humiluloj aŭdu kaj ĝoju.</span></p>
            <p class="verse_indent"><span class="versenr_indent">3</span> <span class="versetext_indent">Gloru la Eternulon kun mi,<br>
                  Kaj ni altigu kune Lian nomon.</span></p>
            <p class="verse_indent"><span class="versenr_indent">4</span> <span class="versetext_indent">Mi serĉis la Eternulon, kaj Li respondis al mi,<br>
                  Kaj de ĉiuj miaj danĝeroj Li savis min.</span></p>
            <p class="verse_indent"><span class="versenr_indent">5</span> <span class="versetext_indent">Kiuj rigardas al Li, ricevas lumon,<br>
                  Kaj ilia vizaĝo ne kovriĝos per honto.</span></p>
            <p class="verse_indent"><span class="versenr_indent">6</span> <span class="versetext_indent">Jen ĉi tiu mizerulo vokis, kaj la Eternulo aŭdis,<br>
                  Kaj de ĉiuj liaj mizeroj Li savis lin.</span></p>
            <p class="verse_indent"><span class="versenr_indent">7</span> <span class="versetext_indent">Anĝelo de la Eternulo postenas ĉirkaŭ tiuj, kiuj Lin timas,<br>
                  Kaj Li ilin savas.</span></p>
            <p class="verse_indent"><span class="versenr_indent">8</span> <span class="versetext_indent">Provu kaj vidu, kiel bona estas la Eternulo;<br>
                  Feliĉa estas la homo, kiu Lin fidas.</span></p>
            <p class="verse_indent"><span class="versenr_indent">9</span> <span class="versetext_indent">Timu la Eternulon, Liaj sanktuloj;<br>
                  Ĉar nenio mankas al tiuj, kiuj Lin timas.</span></p>
            <p class="verse_indent"><span class="versenr_indent">10</span> <span class="versetext_indent">Leonidoj estas senhavaj kaj malsataj;<br>
                  Sed kiuj serĉas la Eternulon, tiuj havas mankon en nenia<br>
                  bono.</span></p>
            <p class="verse_indent"><span class="versenr_indent">11</span> <span class="versetext_indent">Venu, infanoj, aŭskultu min;<br>
                  Pri timo antaŭ la Eternulo mi vin instruos.</span></p>
            <p class="verse_indent"><span class="versenr_indent">12</span> <span class="versetext_indent">Kiu ajn vi estas, homo,<br>
                  Kiu deziras vivon kaj amas multajn kaj bonajn tagojn:</span></p>
            <p class="verse_indent"><span class="versenr_indent">13</span> <span class="versetext_indent">Gardu vian langon kontraŭ malbono,<br>
                  Kaj vian buŝon kontraŭ mensoga parolo;</span></p>
            <p class="verse_indent"><span class="versenr_indent">14</span> <span class="versetext_indent">Dekliniĝu de malbono kaj faru bonon,<br>
                  Serĉu pacon kaj ĉasu ĝin.</span></p>
            <p class="verse_indent"><span class="versenr_indent">15</span> <span class="versetext_indent">La okuloj de la Eternulo estas turnitaj al la piuloj,<br>
                  Kaj Liaj oreloj al iliaj krioj.</span></p>
            <p class="verse_indent"><span class="versenr_indent">16</span> <span class="versetext_indent">La vizaĝo de la Eternulo estas kontraŭ tiuj, kiuj faras<br>
                  malbonon,<br>
                  Por ekstermi de la tero la memoron pri ili.</span></p>
            <p class="verse_indent"><span class="versenr_indent">17</span> <span class="versetext_indent">Oni krias, kaj la Eternulo aŭdas,<br>
                  Kaj de ĉiuj iliaj mizeroj Li ilin savas.</span></p>
            <p class="verse_indent"><span class="versenr_indent">18</span> <span class="versetext_indent">Proksima estas la Eternulo al tiuj, kies koro estas rompita,<br>
                  Kaj la spirite suferantajn Li helpas.</span></p>
            <p class="verse_indent"><span class="versenr_indent">19</span> <span class="versetext_indent">Multaj estas la suferoj de piulo;<br>
                  Sed de ĉiuj la Eternulo lin savas.</span></p>
            <p class="verse_indent"><span class="versenr_indent">20</span> <span class="versetext_indent">Li gardas ĉiujn liajn ostojn;<br>
                  Eĉ unu el ili ne rompiĝos.</span></p>
            <p class="verse_indent"><span class="versenr_indent">21</span> <span class="versetext_indent">La malbonulon mortigos la malbono;<br>
                  Kaj la malamantoj de piulo pereos.</span></p>
            <p class="verse_indent"><span class="versenr_indent">22</span> <span class="versetext_indent">La Eternulo liberigas la animon de Siaj sklavoj;<br>
                  Kaj ne pereos ĉiuj, kiuj Lin fidas.</span></p>
         </p>
         <div class="dist_chapter"></div>
         <h3 class="chapternr">35</h3>
         <p><em>De David.</em></p>
         <p class="indent">
            <p class="indent_first">Batalu, ho Eternulo, kontraŭ tiuj, kiuj batalas kontraŭ mi;<br>
               Militu kontraŭ tiuj, kiuj militas kontraŭ mi.
            </p>
            <p class="verse_indent"><span class="versenr_indent">2</span> <span class="versetext_indent">Prenu ŝildon kaj armilojn,<br>
                  Kaj stariĝu, por helpi min.</span></p>
            <p class="verse_indent"><span class="versenr_indent">3</span> <span class="versetext_indent">Kaj nudigu ponardegon, kaj stariĝu kontraŭ miaj<br>
                  persekutantoj;<br>
                  Diru al mia animo: Via helpo Mi estas.</span></p>
            <p class="verse_indent"><span class="versenr_indent">4</span> <span class="versetext_indent">Hontigitaj kaj malhonoritaj estu tiuj, kiuj celas kontraŭ<br>
                  mia animo;<br>
                  Turniĝu reen kaj estu hontigitaj tiuj, kiuj intencas<br>
                  malbonon kontraŭ mi.</span></p>
            <p class="verse_indent"><span class="versenr_indent">5</span> <span class="versetext_indent">Ili estu kiel grenventumaĵo antaŭ vento,<br>
                  Kaj anĝelo de la Eternulo ilin forpelu.</span></p>
            <p class="verse_indent"><span class="versenr_indent">6</span> <span class="versetext_indent">Ilia vojo estu malluma kaj glitiga,<br>
                  Kaj anĝelo de la Eternulo ilin persekutu.</span></p>
            <p class="verse_indent"><span class="versenr_indent">7</span> <span class="versetext_indent">Ĉar sen mia kulpo ili submetis por mi sian reton,<br>
                  Sen mia kulpo ili fosis sub mia animo.</span></p>
            <p class="verse_indent"><span class="versenr_indent">8</span> <span class="versetext_indent">Venu sur lin pereo neatendite,<br>
                  Kaj lia reto, kiun li kaŝis, kaptu lin;<br>
                  Por pereo li falu en ĝin.</span></p>
            <p class="verse_indent"><span class="versenr_indent">9</span> <span class="versetext_indent">Kaj mia animo ĝojos pro la Eternulo,<br>
                  Triumfos pro Lia helpo.</span></p>
            <p class="verse_indent"><span class="versenr_indent">10</span> <span class="versetext_indent">Ĉiuj miaj ostoj diros: Ho Eternulo, kiu egalas Vin,<br>
                  Kiu liberigas mizerulon de lia perfortanto,<br>
                  Mizerulon kaj malriĉulon de lia rabanto?</span></p>
            <p class="verse_indent"><span class="versenr_indent">11</span> <span class="versetext_indent">Stariĝas kontraŭ mi krimaj atestantoj;<br>
                  Kion mi ne scias, pri tio ili min demandas.</span></p>
            <p class="verse_indent"><span class="versenr_indent">12</span> <span class="versetext_indent">Ili pagas al mi malbonon por bono,<br>
                  Atencon kontraŭ mia animo.</span></p>
            <p class="verse_indent"><span class="versenr_indent">13</span> <span class="versetext_indent">Kaj mi dum ilia malsano metis sur min sakaĵon,<br>
                  Mi turmentis mian animon per fasto,<br>
                  Kaj mi preĝis sincere, kiel pri mi mem.</span></p>
            <p class="verse_indent"><span class="versenr_indent">14</span> <span class="versetext_indent">Mi kondutis, kvazaŭ ili estus miaj amikoj, miaj fratoj;<br>
                  Kiel homo, kiu funebras pri sia patrino, mi profunde<br>
                  malĝojis.</span></p>
            <p class="verse_indent"><span class="versenr_indent">15</span> <span class="versetext_indent">Sed kiam mi difektiĝis, ili ĝojis, kaj ili kuniĝis;<br>
                  Kuniĝis kontraŭ mi la senkoruloj, kiam mi ne atendis:<br>
                  Ili ŝiris kaj ne ĉesis.</span></p>
            <p class="verse_indent"><span class="versenr_indent">16</span> <span class="versetext_indent">Laŭ la maniero de malpiaj parazitoj,<br>
                  Ili kunfrapis kontraŭ mi siajn dentojn.</span></p>
            <p class="verse_indent"><span class="versenr_indent">17</span> <span class="versetext_indent">Mia Sinjoro! kiel longe Vi tion rigardos?<br>
                  Deturnu mian animon de iliaj atakoj,<br>
                  Mian solan de la leonoj.</span></p>
            <p class="verse_indent"><span class="versenr_indent">18</span> <span class="versetext_indent">Mi gloros Vin en granda kunveno,<br>
                  Meze de multe da popolo mi Vin laŭdos.</span></p>
            <p class="verse_indent"><span class="versenr_indent">19</span> <span class="versetext_indent">Ne ĝoju pri mi miaj maljustaj malamikoj;<br>
                  Kaj tiuj, kiuj malamas min sen mia kulpo, ne moku per la<br>
                  okuloj.</span></p>
            <p class="verse_indent"><span class="versenr_indent">20</span> <span class="versetext_indent">Ĉar ne pri paco ili parolas,<br>
                  Kaj kontraŭ la kvietuloj sur la tero ili pripensas malicajn<br>
                  intencojn.</span></p>
            <p class="verse_indent"><span class="versenr_indent">21</span> <span class="versetext_indent">Ili larĝe malfermis kontraŭ mi sian buŝon,<br>
                  Kaj diris: Ha, ha! nia okulo vidis.</span></p>
            <p class="verse_indent"><span class="versenr_indent">22</span> <span class="versetext_indent">Vi vidis, ho Eternulo; ne silentu!<br>
                  Mia Sinjoro, ne malproksimiĝu de mi.</span></p>
            <p class="verse_indent"><span class="versenr_indent">23</span> <span class="versetext_indent">Vekiĝu kaj leviĝu, por fari al mi juĝon,<br>
                  Mia Dio kaj mia Sinjoro, pri mia disputo.</span></p>
            <p class="verse_indent"><span class="versenr_indent">24</span> <span class="versetext_indent">Juĝu min laŭ Via justeco, ho Eternulo, mia Dio;<br>
                  Kaj ili ne ĝoju pri mi.</span></p>
            <p class="verse_indent"><span class="versenr_indent">25</span> <span class="versetext_indent">Ili ne diru en sia koro: Ha, ha! tio estas laŭ nia deziro;<br>
                  Ili ne diru: Ni lin englutis.</span></p>
            <p class="verse_indent"><span class="versenr_indent">26</span> <span class="versetext_indent">Ili estu hontigitaj kaj malhonoritaj ĉiuj, kiuj ĝojas pro<br>
                  mia malfeliĉo;<br>
                  Vestiĝu per honto kaj malhonoro tiuj, kiuj fanfaronas<br>
                  kontraŭ mi.</span></p>
            <p class="verse_indent"><span class="versenr_indent">27</span> <span class="versetext_indent">Triumfu kaj ĝoju tiuj, kiuj deziras justecon por mi;<br>
                  Kaj ili diru ĉiam: Granda estas la Eternulo,<br>
                  Kiu deziras bonstaton por Sia sklavo.</span></p>
            <p class="verse_indent"><span class="versenr_indent">28</span> <span class="versetext_indent">Kaj mia lango rakontados pri Via justeco<br>
                  Kaj ĉiutage pri Via gloro.</span></p>
         </p>
         <div class="dist_chapter"></div>
         <h3 class="chapternr">36</h3>
         <p><em>Al la ĥorestro. De David, sklavo de la Eternulo.</em></p>
         <p class="indent">
            <p class="indent_first">La pekado de malpiulo parolas al lia koro;<br>
               Antaŭ liaj okuloj ne ekzistas timo antaŭ Dio.
            </p>
            <p class="verse_indent"><span class="versenr_indent">2</span> <span class="versetext_indent">Ĉar ĝi flatas al li en liaj okuloj,<br>
                  Ĝis lia pekado eltroviĝos kaj li malamiĝos.</span></p>
            <p class="verse_indent"><span class="versenr_indent">3</span> <span class="versetext_indent">La paroloj de lia buŝo estas krimo kaj malvero;<br>
                  Li ne volas kompreni, por fari bonon.</span></p>
            <p class="verse_indent"><span class="versenr_indent">4</span> <span class="versetext_indent">Krimon li pripensas sur sia kuŝejo;<br>
                  Li staras sur vojo ne bona;<br>
                  Malbonon li ne abomenas.</span></p>
         </p>
         <p class="indent">
            <p class="verse_indent"><span class="versenr_indent">5</span> <span class="versetext_indent">Ho Eternulo, ĝis la ĉielo atingas Via boneco,<br>
                  Via vereco ĝis la nuboj.</span></p>
            <p class="verse_indent"><span class="versenr_indent">6</span> <span class="versetext_indent">Via justeco estas kiel la montoj de Dio,<br>
                  Viaj juĝoj estas granda abismo;<br>
                  Homon kaj bruton Vi helpas, ho Eternulo.</span></p>
            <p class="verse_indent"><span class="versenr_indent">7</span> <span class="versetext_indent">Kiel grandvalora estas Via favoro, ho Dio!<br>
                  Kaj la homidoj ricevas rifuĝon en la ombro de Viaj flugiloj.</span></p>
            <p class="verse_indent"><span class="versenr_indent">8</span> <span class="versetext_indent">Ili satiĝas per la riĉa havo de Via domo,<br>
                  Kaj el la rivero de Viaj bonaĵoj Vi ilin trinkigas.</span></p>
            <p class="verse_indent"><span class="versenr_indent">9</span> <span class="versetext_indent">Ĉar ĉe Vi estas la fonto de vivo,<br>
                  Kaj en Via lumo ni vidas lumon.</span></p>
            <p class="verse_indent"><span class="versenr_indent">10</span> <span class="versetext_indent">Venigu Vian favoron sur tiujn, kiuj Vin konas,<br>
                  Kaj Vian bonecon sur la honestulojn.</span></p>
            <p class="verse_indent"><span class="versenr_indent">11</span> <span class="versetext_indent">Ne paŝu sur min piedo de fiereco,<br>
                  Kaj mano de malpiuloj ne renversu min.</span></p>
            <p class="verse_indent"><span class="versenr_indent">12</span> <span class="versetext_indent">Tie falu la farantoj de malbono;<br>
                  Ili estu renversitaj kaj ne povu sin levi.</span></p>
         </p>
         <div class="dist_chapter"></div>
         <h3 class="chapternr">37</h3>
         <p><em>De David.</em></p>
         <p class="indent">
            <p class="indent_first">Ne incitiĝu pro la malvirtuloj;<br>
               Ne enviu tiujn, kiuj agas maljuste.
            </p>
            <p class="verse_indent"><span class="versenr_indent">2</span> <span class="versetext_indent">Ĉar simile al herbo ili rapide dehakiĝas,<br>
                  Kaj kiel verda vegetaĵo ili forvelkas.</span></p>
            <p class="verse_indent"><span class="versenr_indent">3</span> <span class="versetext_indent">Fidu la Eternulon kaj faru bonon;<br>
                  Loĝu sur la tero kaj konservu honestecon.</span></p>
            <p class="verse_indent"><span class="versenr_indent">4</span> <span class="versetext_indent">Serĉu plezuron ĉe la Eternulo,<br>
                  Kaj Li plenumos la dezirojn de via koro.</span></p>
            <p class="verse_indent"><span class="versenr_indent">5</span> <span class="versetext_indent">Transdonu al la Eternulo vian vojon kaj fidu Lin,<br>
                  Kaj Li faros.</span></p>
            <p class="verse_indent"><span class="versenr_indent">6</span> <span class="versetext_indent">Kaj Li aperigos vian pravecon kiel lumon,<br>
                  Kaj vian justecon kiel tagmezon.</span></p>
            <p class="verse_indent"><span class="versenr_indent">7</span> <span class="versetext_indent">Silentu antaŭ la Eternulo kaj esperu al Li;<br>
                  Ne incitiĝu, kiam sukcesas homo,<br>
                  Kiu plenumas malbonajn intencojn.</span></p>
            <p class="verse_indent"><span class="versenr_indent">8</span> <span class="versetext_indent">Detenu vin de kolero kaj forlasu furiozon;<br>
                  Ne incitiĝu, ke vi ne faru malbonon.</span></p>
            <p class="verse_indent"><span class="versenr_indent">9</span> <span class="versetext_indent">Ĉar malbonfarantoj ekstermiĝos,<br>
                  Kaj la esperantaj al la Eternulo heredos la teron.</span></p>
            <p class="verse_indent"><span class="versenr_indent">10</span> <span class="versetext_indent">Ankoraŭ malmulte da tempo pasos, kaj la malpiulo jam ne<br>
                  ekzistos;<br>
                  Vi rigardos lian lokon, kaj li ne estos.</span></p>
            <p class="verse_indent"><span class="versenr_indent">11</span> <span class="versetext_indent">Kaj la humiluloj heredos la teron<br>
                  Kaj ĝuos grandan pacon.</span></p>
            <p class="verse_indent"><span class="versenr_indent">12</span> <span class="versetext_indent">Malvirtulo malbonintencas kontraŭ virtulo<br>
                  Kaj frapas kontraŭ li per siaj dentoj.</span></p>
            <p class="verse_indent"><span class="versenr_indent">13</span> <span class="versetext_indent">Sed mia Sinjoro ridas pri li;<br>
                  Ĉar Li vidas, ke venas lia tago.</span></p>
            <p class="verse_indent"><span class="versenr_indent">14</span> <span class="versetext_indent">Glavon nudigas la malvirtuloj kaj streĉas sian pafarkon,<br>
                  Por faligi mizerulon kaj malriĉulon kaj buĉi virtulon.</span></p>
            <p class="verse_indent"><span class="versenr_indent">15</span> <span class="versetext_indent">Ilia glavo trafos en ilian koron,<br>
                  Kaj iliaj pafarkoj rompiĝos.</span></p>
            <p class="verse_indent"><span class="versenr_indent">16</span> <span class="versetext_indent">Pli bona estas la malmulto, kiun havas virtulo,<br>
                  Ol la granda havo de multaj malpiuloj.</span></p>
            <p class="verse_indent"><span class="versenr_indent">17</span> <span class="versetext_indent">Ĉar la brakoj de malpiuloj rompiĝas;<br>
                  Sed la virtulojn la Eternulo subtenas.</span></p>
            <p class="verse_indent"><span class="versenr_indent">18</span> <span class="versetext_indent">La Eternulo scias la tagojn de la virtuloj;<br>
                  Kaj ilia havo restos eterne.</span></p>
            <p class="verse_indent"><span class="versenr_indent">19</span> <span class="versetext_indent">Ili ne estos hontigitaj en tempo malbona,<br>
                  Kaj en tagoj de malsato ili estos sataj.</span></p>
            <p class="verse_indent"><span class="versenr_indent">20</span> <span class="versetext_indent">Ĉar la malvirtuloj pereos,<br>
                  Kaj la malamikoj de la Eternulo malaperos kiel beleco de la<br>
                  herbejoj,<br>
                  Ili malaperos kiel fumo.</span></p>
            <p class="verse_indent"><span class="versenr_indent">21</span> <span class="versetext_indent">Malpiulo prunteprenas kaj ne pagas;<br>
                  Sed piulo korfavoras kaj donas.</span></p>
            <p class="verse_indent"><span class="versenr_indent">22</span> <span class="versetext_indent">Ĉar Liaj benitoj heredos la teron,<br>
                  Kaj Liaj malbenitoj ekstermiĝos.</span></p>
            <p class="verse_indent"><span class="versenr_indent">23</span> <span class="versetext_indent">De la Eternulo fortikiĝas la paŝoj de virta homo,<br>
                  Kaj lia vojo plaĉas al Li.</span></p>
            <p class="verse_indent"><span class="versenr_indent">24</span> <span class="versetext_indent">Falante, li ne estos forĵetita;<br>
                  Ĉar la Eternulo subtenos lian manon.</span></p>
            <p class="verse_indent"><span class="versenr_indent">25</span> <span class="versetext_indent">Mi estis juna kaj mi maljuniĝis,<br>
                  Kaj mi ne vidis virtulon forlasita,<br>
                  Nek liajn infanojn petantaj panon.</span></p>
            <p class="verse_indent"><span class="versenr_indent">26</span> <span class="versetext_indent">Ĉiutage li korfavoras kaj pruntedonas,<br>
                  Kaj liaj infanoj estos benitaj.</span></p>
            <p class="verse_indent"><span class="versenr_indent">27</span> <span class="versetext_indent">Forturniĝu de malbono kaj faru bonon,<br>
                  Kaj vi vivos eterne.</span></p>
            <p class="verse_indent"><span class="versenr_indent">28</span> <span class="versetext_indent">Ĉar la Eternulo amas justecon,<br>
                  Kaj ne forlasas Siajn fidelulojn;<br>
                  Ĉiam ili estos gardataj;<br>
                  Sed la semo de la malpiuloj estos ekstermita.</span></p>
            <p class="verse_indent"><span class="versenr_indent">29</span> <span class="versetext_indent">La virtuloj heredos la teron<br>
                  Kaj loĝos sur ĝi eterne.</span></p>
            <p class="verse_indent"><span class="versenr_indent">30</span> <span class="versetext_indent">La buŝo de virtulo parolas saĝon,<br>
                  Kaj lia lango diras justecon.</span></p>
            <p class="verse_indent"><span class="versenr_indent">31</span> <span class="versetext_indent">La ordonoj de lia Dio estas en lia koro;<br>
                  Liaj paŝoj ne ŝanceliĝas.</span></p>
            <p class="verse_indent"><span class="versenr_indent">32</span> <span class="versetext_indent">Malvirtulo subrigardas virtulon<br>
                  Kaj celas mortigi lin.</span></p>
            <p class="verse_indent"><span class="versenr_indent">33</span> <span class="versetext_indent">Sed la Eternulo ne lasos lin en liaj manoj,<br>
                  Kaj ne kondamnos lin, kiam li estos juĝata.</span></p>
            <p class="verse_indent"><span class="versenr_indent">34</span> <span class="versetext_indent">Esperu al la Eternulo kaj tenu vin je Lia vojo,<br>
                  Kaj Li altigos vin, ke vi heredu la teron;<br>
                  Vi vidos la ekstermon de la malvirtuloj.</span></p>
            <p class="verse_indent"><span class="versenr_indent">35</span> <span class="versetext_indent">Mi vidis malpiulon, kiu estis spitema,<br>
                  Kaj tenis sin larĝe, kiel sukplena multebranĉa arbo;</span></p>
            <p class="verse_indent"><span class="versenr_indent">36</span> <span class="versetext_indent">Sed apenaŭ mi preterpasis, li jam ne ekzistis;<br>
                  Mi serĉis lin, kaj li jam ne estis trovebla.</span></p>
            <p class="verse_indent"><span class="versenr_indent">37</span> <span class="versetext_indent">Konservu senkulpecon kaj celu veron,<br>
                  Ĉar estontecon havas homo pacema;</span></p>
            <p class="verse_indent"><span class="versenr_indent">38</span> <span class="versetext_indent">Sed la krimuloj ĉiuj estos ekstermitaj;<br>
                  La estonteco de la malpiuloj pereos.</span></p>
            <p class="verse_indent"><span class="versenr_indent">39</span> <span class="versetext_indent">La virtuloj havas helpon de la Eternulo;<br>
                  Li estas ilia forto en tempo de mizero.</span></p>
            <p class="verse_indent"><span class="versenr_indent">40</span> <span class="versetext_indent">Kaj la Eternulo ilin helpos kaj savos;<br>
                  Li savos ilin de malbonuloj kaj helpos ilin,<br>
                  Ĉar ili fidas Lin.</span></p>
         </p>
         <div class="dist_chapter"></div>
         <h3 class="chapternr">38</h3>
         <p><em>Psalmo de David. Pro memoro.</em></p>
         <p class="indent">
            <p class="indent_first">Ho Eternulo, ne en Via kolero min riproĉu,<br>
               Kaj ne en Via furiozo min punu.
            </p>
            <p class="verse_indent"><span class="versenr_indent">2</span> <span class="versetext_indent">Ĉar Viaj sagoj penetris en min,<br>
                  Kaj pezas sur mi Via mano.</span></p>
            <p class="verse_indent"><span class="versenr_indent">3</span> <span class="versetext_indent">Ekzistas neniu sana loko en mia korpo pro Via kolero,<br>
                  Nenio sendifekta ekzistas en miaj ostoj pro mia peko.</span></p>
            <p class="verse_indent"><span class="versenr_indent">4</span> <span class="versetext_indent">Ĉar miaj krimoj superas mian kapon;<br>
                  Kiel peza ŝarĝo, ili estas tro pezaj por mi.</span></p>
            <p class="verse_indent"><span class="versenr_indent">5</span> <span class="versetext_indent">Malbonodoras kaj pusas miaj ulceroj<br>
                  Pro mia malsaĝeco.</span></p>
            <p class="verse_indent"><span class="versenr_indent">6</span> <span class="versetext_indent">Mi kurbiĝis kaj kliniĝis treege,<br>
                  La tutan tagon mi iras malgaja.</span></p>
            <p class="verse_indent"><span class="versenr_indent">7</span> <span class="versetext_indent">Ĉar miaj internaĵoj estas plenaj de brulumo,<br>
                  Kaj ne ekzistas sana loko en mia korpo.</span></p>
            <p class="verse_indent"><span class="versenr_indent">8</span> <span class="versetext_indent">Mi tute senfortiĝis kaj kadukiĝis,<br>
                  Mi kriegas pro malkvieteco de mia koro.</span></p>
            <p class="verse_indent"><span class="versenr_indent">9</span> <span class="versetext_indent">Mia Sinjoro, antaŭ Vi estas ĉiuj miaj deziroj,<br>
                  Kaj mia ĝemo ne estas kaŝita antaŭ Vi.</span></p>
            <p class="verse_indent"><span class="versenr_indent">10</span> <span class="versetext_indent">Mia koro tremegas, forlasis min mia forto;<br>
                  Kaj eĉ la lumo de miaj okuloj ne estas ĉe mi.</span></p>
            <p class="verse_indent"><span class="versenr_indent">11</span> <span class="versetext_indent">Miaj amikoj kaj kamaradoj repaŝis pro mia pesto,<br>
                  Kaj miaj proksimuloj stariĝis malproksime.</span></p>
            <p class="verse_indent"><span class="versenr_indent">12</span> <span class="versetext_indent">Kaj insidis kontraŭ mi tiuj, kiuj celas mian vivon,<br>
                  Kaj miaj malbondezirantoj parolas pri mia pereo,<br>
                  Kaj malicojn ili pripensas ĉiutage.</span></p>
            <p class="verse_indent"><span class="versenr_indent">13</span> <span class="versetext_indent">Kaj mi estas kiel surdulo kaj ne aŭdas;<br>
                  Kiel mutulo, kiu ne malfermas sian buŝon.</span></p>
            <p class="verse_indent"><span class="versenr_indent">14</span> <span class="versetext_indent">Mi estas kiel homo, kiu ne aŭdas<br>
                  Kaj kiu ne havas en sia buŝo reparolon.</span></p>
            <p class="verse_indent"><span class="versenr_indent">15</span> <span class="versetext_indent">Sed al Vi, ho Eternulo, mi esperas;<br>
                  Vi aŭskultos, mia Sinjoro, mia Dio.</span></p>
            <p class="verse_indent"><span class="versenr_indent">16</span> <span class="versetext_indent">Ĉar mi diris: Ili povus ĝoji pri mi;<br>
                  Ili fanfaronus pri mi, kiam mia piedo ekŝanceliĝus.</span></p>
            <p class="verse_indent"><span class="versenr_indent">17</span> <span class="versetext_indent">Ĉar mi estas preta fali,<br>
                  Kaj mia sufero estas ĉiam antaŭ mi.</span></p>
            <p class="verse_indent"><span class="versenr_indent">18</span> <span class="versetext_indent">Ĉar mi konfesas mian kulpon;<br>
                  Kaj min ĉagrenas mia peko.</span></p>
            <p class="verse_indent"><span class="versenr_indent">19</span> <span class="versetext_indent">Kaj la malamikoj de mia vivo estas fortaj,<br>
                  Kaj multaj estas miaj senkaŭzaj malamantoj.</span></p>
            <p class="verse_indent"><span class="versenr_indent">20</span> <span class="versetext_indent">Kaj tiuj, kiuj pagas al mi malbonon por bono,<br>
                  Atakas min pro tio, ke mi celas bonon.</span></p>
            <p class="verse_indent"><span class="versenr_indent">21</span> <span class="versetext_indent">Ne forlasu min, ho Eternulo;<br>
                  Mia Dio, ne malproksimiĝu de mi.</span></p>
            <p class="verse_indent"><span class="versenr_indent">22</span> <span class="versetext_indent">Rapidu, por helpi min,<br>
                  Mia Sinjoro, mia helpo!</span></p>
         </p>
         <div class="dist_chapter"></div>
         <h3 class="chapternr">39</h3>
         <p><em>Al la ĥorestro Jedutun. Psalmo de David.</em></p>
         <p class="indent">
            <p class="indent_first">Mi diris: Mi gardos min sur miaj vojoj, ke mi ne peku per<br>
               mia lango;<br>
               Mi bridos mian buŝon, kiam malpiulo staras kontraŭ mi.
            </p>
            <p class="verse_indent"><span class="versenr_indent">2</span> <span class="versetext_indent">Mi estis muta kaj silenta, mi silentis eĉ pri bono;<br>
                  Kaj mia sufero estis mordanta.</span></p>
            <p class="verse_indent"><span class="versenr_indent">3</span> <span class="versetext_indent">Ekbrulis mia koro en mia interno,<br>
                  En miaj pensoj ekflamis fajro,<br>
                  Mi ekparolis per mia lango:</span></p>
            <p class="verse_indent"><span class="versenr_indent">4</span> <span class="versetext_indent">Sciigu al mi, ho Eternulo, mian finon,<br>
                  Kaj kia estos la daŭro de miaj tagoj,<br>
                  Por ke mi sciu, kiel neniiĝa mi estas.</span></p>
            <p class="verse_indent"><span class="versenr_indent">5</span> <span class="versetext_indent">Jen Vi donis al mi tagojn larĝajn kiel manplato,<br>
                  Kaj la daŭro de mia vivo estas antaŭ Vi kiel nenio;<br>
                  Absoluta vantaĵo estas ĉiu homo, kiel ajn forte li starus.<br>
                  <span class="sela">Sela.</span></span></p>
            <p class="verse_indent"><span class="versenr_indent">6</span> <span class="versetext_indent">Nur kiel fantomo iras la homo, nur vante li klopodas;<br>
                  Li kolektas, kaj ne scias, kiu ĝin ricevos.</span></p>
            <p class="verse_indent"><span class="versenr_indent">7</span> <span class="versetext_indent">Kaj nun kion mi devas esperi, mia Sinjoro?<br>
                  Mia espero estas al Vi.</span></p>
            <p class="verse_indent"><span class="versenr_indent">8</span> <span class="versetext_indent">De ĉiuj miaj pekoj liberigu min,<br>
                  Ne lasu min fariĝi mokindaĵo por sensaĝulo.</span></p>
            <p class="verse_indent"><span class="versenr_indent">9</span> <span class="versetext_indent">Mi mutiĝis, mi ne malfermos mian buŝon,<br>
                  Ĉar Vi tion faris.</span></p>
            <p class="verse_indent"><span class="versenr_indent">10</span> <span class="versetext_indent">Deturnu de mi Vian frapon;<br>
                  De Via batanta mano mi pereas.</span></p>
            <p class="verse_indent"><span class="versenr_indent">11</span> <span class="versetext_indent">Se Vi punas homon pro lia krimo,<br>
                  Tiam lia beleco konsumiĝas kiel de tineoj.<br>
                  Nur vantaĵo estas ĉiu homo.                           <span class="sela">Sela.</span></span></p>
            <p class="verse_indent"><span class="versenr_indent">12</span> <span class="versetext_indent">Aŭskultu mian preĝon, ho Eternulo, kaj atentu mian krion;<br>
                  Al miaj larmoj ne silentu;<br>
                  Ĉar migranto mi estas ĉe Vi,<br>
                  Enmigrinto, kiel ĉiuj miaj patroj.</span></p>
            <p class="verse_indent"><span class="versenr_indent">13</span> <span class="versetext_indent">Lasu min, ke mi vigliĝu,<br>
                  Antaŭ ol mi foriros kaj ĉesos ekzisti.</span></p>
         </p>
         <div class="dist_chapter"></div>
         <h3 class="chapternr">40</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Mi atende esperis al la Eternulo,<br>
               Kaj Li kliniĝis al mi kaj aŭskultis mian krion.
            </p>
            <p class="verse_indent"><span class="versenr_indent">2</span> <span class="versetext_indent">Kaj Li eltiris min el la pereiga foso, el la ŝlima marĉo,<br>
                  Kaj Li starigis sur roko mian piedon kaj fortikigis miajn<br>
                  paŝojn.</span></p>
            <p class="verse_indent"><span class="versenr_indent">3</span> <span class="versetext_indent">Kaj Li metis en mian buŝon novan kanton, laŭdon al nia Dio.<br>
                  Multaj tion vidos kaj ektimos,<br>
                  Kaj ili esperos al la Eternulo.</span></p>
            <p class="verse_indent"><span class="versenr_indent">4</span> <span class="versetext_indent">Feliĉa estas la homo, kiu metis sian esperon sur la<br>
                  Eternulon<br>
                  Kaj ne turnis sin al la fieruloj kaj al la mensogemuloj.</span></p>
            <p class="verse_indent"><span class="versenr_indent">5</span> <span class="versetext_indent">Multon Vi faris, ho Eternulo, mia Dio!<br>
                  Viaj mirakloj kaj pensoj estas pri ni.<br>
                  Neniu egalas Vin.<br>
                  Mi rakontos kaj parolos,<br>
                  Sed ili estas super ĉiu kalkulo.</span></p>
            <p class="verse_indent"><span class="versenr_indent">6</span> <span class="versetext_indent">Oferojn kaj donacojn Vi ne deziras;<br>
                  La orelojn Vi malfermis al mi;<br>
                  Bruloferojn kaj pekoferojn Vi ne postulas.</span></p>
            <p class="verse_indent"><span class="versenr_indent">7</span> <span class="versetext_indent">Tiam mi diris: Jen mi venas;<br>
                  En la skribrulaĵo estas skribite pri mi.</span></p>
            <p class="verse_indent"><span class="versenr_indent">8</span> <span class="versetext_indent">Plenumi Vian volon, mia Dio, mi deziras,<br>
                  Kaj Viaj ordonoj estas en mia koro.</span></p>
            <p class="verse_indent"><span class="versenr_indent">9</span> <span class="versetext_indent">Mi predikas justecon en granda kunveno;<br>
                  Jen mi ne fermas mian buŝon, ho Eternulo, Vi tion scias.</span></p>
            <p class="verse_indent"><span class="versenr_indent">10</span> <span class="versetext_indent">Vian justecon mi ne kaŝis en mia koro,<br>
                  Pri Via fideleco kaj Via helpo mi parolis;<br>
                  Mi ne kaŝis Vian favorkorecon kaj Vian verecon antaŭ la<br>
                  granda kunveno.</span></p>
            <p class="verse_indent"><span class="versenr_indent">11</span> <span class="versetext_indent">Vi, ho Eternulo, ne fermu Vian favorkorecon antaŭ mi,<br>
                  Via boneco kaj Via vereco ĉiam min gardu.</span></p>
            <p class="verse_indent"><span class="versenr_indent">12</span> <span class="versetext_indent">Ĉar ĉirkaŭis min suferoj sennombraj,<br>
                  Atingis min miaj kulpoj, ke mi ne povas vidi;<br>
                  Ili estas pli multenombraj, ol la haroj sur mia kapo, kaj<br>
                  mia koro min forlasis.</span></p>
            <p class="verse_indent"><span class="versenr_indent">13</span> <span class="versetext_indent">Volu, ho Eternulo, savi min;<br>
                  Ho Eternulo, rapidu helpi min.</span></p>
            <p class="verse_indent"><span class="versenr_indent">14</span> <span class="versetext_indent">Hontiĝu kaj konfuziĝu tiuj, kiuj volas pereigi mian animon;<br>
                  Retiriĝu kaj estu mokataj tiuj, kiuj deziras al mi malbonon.</span></p>
            <p class="verse_indent"><span class="versenr_indent">15</span> <span class="versetext_indent">Teruritaj estu de sia honto tiuj,<br>
                  Kiuj diras al mi: Ha, ha!</span></p>
            <p class="verse_indent"><span class="versenr_indent">16</span> <span class="versetext_indent">Gaju kaj ĝoju pro Vi ĉiuj Viaj serĉantoj;<br>
                  La amantoj de Via helpo diru ĉiam:<br>
                  Granda estas la Eternulo.</span></p>
            <p class="verse_indent"><span class="versenr_indent">17</span> <span class="versetext_indent">Kaj mi estas mizera kaj malriĉa;<br>
                  Mia Sinjoro pensu pri mi.<br>
                  Vi estas mia helpo kaj mia savanto;<br>
                  Ho mia Dio, ne malrapidu.</span></p>
         </p>
         <div class="dist_chapter"></div>
         <h3 class="chapternr">41</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Feliĉa estas tiu, kiu atentas senhavulon:<br>
               En tago de mizero savos lin la Eternulo.
            </p>
            <p class="verse_indent"><span class="versenr_indent">2</span> <span class="versetext_indent">La Eternulo lin gardos kaj vivigos;<br>
                  Li estos feliĉa sur la tero,<br>
                  Kaj Vi ne transdonos lin al la volo de liaj malamikoj.</span></p>
            <p class="verse_indent"><span class="versenr_indent">3</span> <span class="versetext_indent">La Eternulo fortigos lin sur la lito de malsano;<br>
                  Lian tutan kuŝejon Vi aliigas en la tempo de lia malsano.</span></p>
            <p class="verse_indent"><span class="versenr_indent">4</span> <span class="versetext_indent">Mi diris: Ho Eternulo, kompatu min;<br>
                  Sanigu mian animon, ĉar mi pekis antaŭ Vi.</span></p>
            <p class="verse_indent"><span class="versenr_indent">5</span> <span class="versetext_indent">Miaj malamikoj parolas malbonon pri mi, dirante:<br>
                  Kiam li mortos kaj lia nomo pereos?</span></p>
            <p class="verse_indent"><span class="versenr_indent">6</span> <span class="versetext_indent">Kaj se iu venas, por vidi min, li parolas malsincere;<br>
                  Lia koro serĉas malbonon;<br>
                  Kaj, elirinte eksteren, li ĝin disparolas.</span></p>
            <p class="verse_indent"><span class="versenr_indent">7</span> <span class="versetext_indent">Mallaŭte parolas inter si pri mi ĉiuj miaj malamikoj;<br>
                  Ili pensas malbonon pri mi, dirante:</span></p>
            <p class="verse_indent"><span class="versenr_indent">8</span> <span class="versetext_indent">Afero pereiga atakis lin;<br>
                  Kaj ĉar li kuŝiĝis, li jam ne plu leviĝos.</span></p>
            <p class="verse_indent"><span class="versenr_indent">9</span> <span class="versetext_indent">Eĉ mia konfidato, kiun mi fidis, kiu manĝis mian panon,<br>
                  Levis kontraŭ min la piedon.</span></p>
            <p class="verse_indent"><span class="versenr_indent">10</span> <span class="versetext_indent">Sed Vi, ho Eternulo, korfavoru min kaj restarigu min,<br>
                  Por ke mi povu repagi al ili.</span></p>
            <p class="verse_indent"><span class="versenr_indent">11</span> <span class="versetext_indent">Per tio mi scios, ke Vi favoras min,<br>
                  Se mia malamiko ne triumfos super mi.</span></p>
            <p class="verse_indent"><span class="versenr_indent">12</span> <span class="versetext_indent">Kaj min Vi subtenos pro mia senkulpeco,<br>
                  Kaj Vi starigos min antaŭ Via vizaĝo por ĉiam.</span></p>
         </p>
         <p class="indent">
            <p class="verse_indent"><span class="versenr_indent">13</span> <span class="versetext_indent">Glorata estu la Eternulo, Dio de Izrael,<br>
                  De eterne ĝis eterne.<br>
                  Amen, kaj amen!</span></p>
         </p>
      </div>
      <div class="@type">
         <h3 class="head">LIBRO DUA</h3>
         <div class="dist_chapter"></div>
         <h3 class="chapternr">42</h3>
         <p><em>Al la ĥorestro. Instruo de la Koraĥidoj.</em></p>
         <p class="indent">
            <p class="indent_first">Kiel cervo sopiras al fluanta akvo,<br>
               Tiel mia animo sopiras al Vi, ho Dio.
            </p>
            <p class="verse_indent"><span class="versenr_indent">2</span> <span class="versetext_indent">Mia animo soifas Dion, la vivantan Dion;<br>
                  Kiam mi venos kaj aperos antaŭ la vizaĝo de Dio?</span></p>
            <p class="verse_indent"><span class="versenr_indent">3</span> <span class="versetext_indent">Miaj larmoj fariĝis mia pano tage kaj nokte,<br>
                  Ĉar oni diras al mi ĉiutage: Kie estas via Dio?</span></p>
            <p class="verse_indent"><span class="versenr_indent">4</span> <span class="versetext_indent">Elverŝiĝas mia animo, kiam mi rememoras,<br>
                  Kiel mi iradis kun la granda homamaso, kaj kondukis ĝin en<br>
                  la domon de Dio,<br>
                  Ĉe laŭta kantado kaj glorado de festanta amaso.</span></p>
            <p class="verse_indent"><span class="versenr_indent">5</span> <span class="versetext_indent">Kial vi malĝojas, ho mia animo?<br>
                  Kaj kial vi konsterniĝas en mi?<br>
                  Esperu al Dio;<br>
                  Ĉar ankoraŭ mi dankos Lin,<br>
                  La savanton de mia vizaĝo kaj mian Dion.</span></p>
         </p>
         <p class="indent">
            <p class="verse_indent"><span class="versenr_indent">6</span> <span class="versetext_indent">Malĝojas en mi mia animo;<br>
                  Tial mi rememoras pri Vi en la lando de Jordan kaj Ĥermon,<br>
                  Sur la monto Micar.</span></p>
            <p class="verse_indent"><span class="versenr_indent">7</span> <span class="versetext_indent">Abismo resonas al abismo per la bruo de Viaj falakvoj;<br>
                  Ĉiuj Viaj akvoj kaj ondoj pasis super mi.</span></p>
            <p class="verse_indent"><span class="versenr_indent">8</span> <span class="versetext_indent">En la tago la Eternulo aperigas al mi Sian bonecon,<br>
                  Kaj en la nokto mi havas kanton al Li,<br>
                  Preĝon al la Dio de mia vivo.</span></p>
            <p class="verse_indent"><span class="versenr_indent">9</span> <span class="versetext_indent">Mi diras al Dio, mia Roko: Kial Vi min forgesis?<br>
                  Kial mi iradas malgaja pro la premado de la malamiko?</span></p>
            <p class="verse_indent"><span class="versenr_indent">10</span> <span class="versetext_indent">Kvazaŭ dispremante miajn ostojn, mokas min miaj malamikoj,<br>
                  Dirante al mi ĉiutage: Kie estas via Dio?</span></p>
            <p class="verse_indent"><span class="versenr_indent">11</span> <span class="versetext_indent">Kial vi malĝojas, ho mia animo?<br>
                  Kaj kial vi konsterniĝas en mi?<br>
                  Esperu al Dio;<br>
                  Ĉar ankoraŭ mi dankos Lin,<br>
                  La savanton de mia vizaĝo kaj mian Dion.</span></p>
         </p>
         <div class="dist_chapter"></div>
         <h3 class="chapternr">43</h3>
         <p class="indent">
            <p class="indent_first">Juĝu min, ho Dio, kaj defendu mian aferon kontraŭ popolo<br>
               nepia;<br>
               De homo malverema kaj maljusta savu min.
            </p>
            <p class="verse_indent"><span class="versenr_indent">2</span> <span class="versetext_indent">Ĉar Vi estas la Dio de mia forto; kial Vi forpuŝis min?<br>
                  Kial mi iradas malĝoja pro la premado de la malamiko?</span></p>
            <p class="verse_indent"><span class="versenr_indent">3</span> <span class="versetext_indent">Sendu Vian lumon kaj Vian veron, ke ili min gvidu,<br>
                  Ke ili alvenigu min al Via sankta monto kaj al Via loĝejo.</span></p>
            <p class="verse_indent"><span class="versenr_indent">4</span> <span class="versetext_indent">Kaj mi venos al la altaro de Dio,<br>
                  Al la Dio de mia ĝojo kaj ĝuo;<br>
                  Kaj mi gloros Vin per harpo, ho Dio, mia Dio.</span></p>
            <p class="verse_indent"><span class="versenr_indent">5</span> <span class="versetext_indent">Kial vi malĝojas, ho mia animo?<br>
                  Kaj kial vi konsterniĝas en mi?<br>
                  Esperu al Dio;<br>
                  Ĉar ankoraŭ mi dankos Lin,<br>
                  La savanton de mia vizaĝo kaj mian Dion.</span></p>
         </p>
         <div class="dist_chapter"></div>
         <h3 class="chapternr">44</h3>
         <p><em>Al la ĥorestro. Instruo de la Koraĥidoj.</em></p>
         <p class="indent">
            <p class="indent_first">Ho Dio, per niaj oreloj ni aŭdis, niaj patroj rakontis al<br>
               ni,<br>
               Kion Vi faris en iliaj tagoj, en tempo antikva.
            </p>
            <p class="verse_indent"><span class="versenr_indent">2</span> <span class="versetext_indent">Vi per Via mano forpelis popolojn, kaj ilin Vi enloĝigis;<br>
                  Popolojn Vi pereigis, kaj ilin Vi vastigis.</span></p>
            <p class="verse_indent"><span class="versenr_indent">3</span> <span class="versetext_indent">Ĉar ne per sia glavo ili akiris la teron,<br>
                  Kaj ne ilia brako helpis ilin;<br>
                  Sed nur Via dekstra mano kaj Via brako kaj la lumo de Via<br>
                  vizaĝo,<br>
                  Ĉar Vi ilin favoris.</span></p>
            <p class="verse_indent"><span class="versenr_indent">4</span> <span class="versetext_indent">Vi estas mia Reĝo, ho Dio;<br>
                  Disponu helpon al Jakob.</span></p>
            <p class="verse_indent"><span class="versenr_indent">5</span> <span class="versetext_indent">Per Vi ni disbatos niajn malamikojn;<br>
                  Per Via nomo ni piedpremos niajn kontraŭbatalantojn.</span></p>
            <p class="verse_indent"><span class="versenr_indent">6</span> <span class="versetext_indent">Ĉar ne mian pafarkon mi fidas,<br>
                  Mia glavo min ne helpos.</span></p>
            <p class="verse_indent"><span class="versenr_indent">7</span> <span class="versetext_indent">Sed Vi helpas nin kontraŭ niaj malamikoj,<br>
                  Kaj niajn malamantojn Vi kovras per honto.</span></p>
            <p class="verse_indent"><span class="versenr_indent">8</span> <span class="versetext_indent">Dion ni gloros ĉiutage,<br>
                  Kaj Vian nomon ni dankos eterne.                      <span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">9</span> <span class="versetext_indent">Tamen Vi nin forlasis kaj hontigis,<br>
                  Kaj Vi ne eliras kun nia militistaro.</span></p>
            <p class="verse_indent"><span class="versenr_indent">10</span> <span class="versetext_indent">Vi devigas nin forkuri de nia malamiko,<br>
                  Ke niaj malamantoj nin prirabu;</span></p>
            <p class="verse_indent"><span class="versenr_indent">11</span> <span class="versetext_indent">Vi fordonas nin por formanĝo, kiel ŝafojn,<br>
                  Kaj inter la popolojn Vi disĵetis nin;</span></p>
            <p class="verse_indent"><span class="versenr_indent">12</span> <span class="versetext_indent">Vi vendis Vian popolon por nenio,<br>
                  Kaj prenis por ili nenian prezon;</span></p>
            <p class="verse_indent"><span class="versenr_indent">13</span> <span class="versetext_indent">Vi faris nin malestimataĵo por niaj najbaroj,<br>
                  Mokataĵo kaj insultataĵo por niaj ĉirkaŭantoj;</span></p>
            <p class="verse_indent"><span class="versenr_indent">14</span> <span class="versetext_indent">Vi faris nin instrua ekzemplo por la popoloj,<br>
                  Ke la nacioj balancas pri ni la kapon.</span></p>
            <p class="verse_indent"><span class="versenr_indent">15</span> <span class="versetext_indent">Ĉiutage mia malhonoro estas antaŭ mi,<br>
                  Kaj honto kovras mian vizaĝon,</span></p>
            <p class="verse_indent"><span class="versenr_indent">16</span> <span class="versetext_indent">Pro la voĉo de mokanto kaj insultanto,<br>
                  Antaŭ la vizaĝo de malamiko kaj venĝanto.</span></p>
            <p class="verse_indent"><span class="versenr_indent">17</span> <span class="versetext_indent">Ĉio tio trafis nin, sed ni Vin ne forgesis,<br>
                  Kaj ni ne perfidiĝis al Via interligo.</span></p>
            <p class="verse_indent"><span class="versenr_indent">18</span> <span class="versetext_indent">Ne retiriĝis nia koro,<br>
                  Kaj niaj paŝoj ne deflankiĝis de Via vojo.</span></p>
            <p class="verse_indent"><span class="versenr_indent">19</span> <span class="versetext_indent">Kiam Vi batis nin sur loko de ŝakaloj<br>
                  Kaj kovris nin per ombro de morto,</span></p>
            <p class="verse_indent"><span class="versenr_indent">20</span> <span class="versetext_indent">Tiam se ni forgesus la nomon de nia Dio<br>
                  Kaj ni etendus niajn manojn al fremda dio:</span></p>
            <p class="verse_indent"><span class="versenr_indent">21</span> <span class="versetext_indent">Ĉu Dio tion ne trovus?<br>
                  Li ja scias la sekretojn de la koro.</span></p>
            <p class="verse_indent"><span class="versenr_indent">22</span> <span class="versetext_indent">Pro Vi ni ja estas mortigataj ĉiutage;<br>
                  Oni rigardas nin kiel ŝafojn por buĉo.</span></p>
            <p class="verse_indent"><span class="versenr_indent">23</span> <span class="versetext_indent">Leviĝu, kial Vi dormas, mia Sinjoro?<br>
                  Vekiĝu, ne forpuŝu por ĉiam.</span></p>
            <p class="verse_indent"><span class="versenr_indent">24</span> <span class="versetext_indent">Kial Vi kaŝas Vian vizaĝon,<br>
                  Forgesas nian mizeron kaj nian suferon?</span></p>
            <p class="verse_indent"><span class="versenr_indent">25</span> <span class="versetext_indent">Nia animo estas ja ĵetita en la polvon;<br>
                  Nia korpo kliniĝis al la tero.</span></p>
            <p class="verse_indent"><span class="versenr_indent">26</span> <span class="versetext_indent">Leviĝu; helpu kaj savu nin pro Via boneco.</span></p>
         </p>
         <div class="dist_chapter"></div>
         <h3 class="chapternr">45</h3>
         <p><em>Al la ĥorestro. Por ŝoŝanoj. Instrua ama kanto de la Koraĥidoj.</em></p>
         <p class="indent">
            <p class="indent_first">Mia koro pleniĝis per bona temo;<br>
               Mi kantos pri reĝo;<br>
               Mia lango estas kiel plumo de lerta skribisto.
            </p>
            <p class="verse_indent"><span class="versenr_indent">2</span> <span class="versetext_indent">Vi estas la plej bela el la homidoj;<br>
                  Ĉarmo estas sur viaj lipoj;<br>
                  Tial Dio benis vin por ĉiam.</span></p>
            <p class="verse_indent"><span class="versenr_indent">3</span> <span class="versetext_indent">Zonu vian lumbon per glavo,<br>
                  Vi, forta per via majesteco kaj beleco.</span></p>
            <p class="verse_indent"><span class="versenr_indent">4</span> <span class="versetext_indent">Kaj en via beleco prosperu, forrajdu por la vero,<br>
                  Por justeco al la humiluloj;<br>
                  Kaj via dekstra mano montros miraklojn.</span></p>
            <p class="verse_indent"><span class="versenr_indent">5</span> <span class="versetext_indent">Viaj sagoj estas akraj;<br>
                  Kaj, faligante antaŭ vi la popolojn,<br>
                  Ili penetros en la koron de la malamikoj de la reĝo.</span></p>
            <p class="verse_indent"><span class="versenr_indent">6</span> <span class="versetext_indent">Via trono estas Dia trono por ĉiam kaj eterne;<br>
                  La sceptro de via regno estas sceptro de justeco.</span></p>
            <p class="verse_indent"><span class="versenr_indent">7</span> <span class="versetext_indent">Vi amas virton kaj malamas malvirton;<br>
                  Tial Dio, via Dio, oleis vin per oleo de ĝojo pli ol viajn<br>
                  kamaradojn.</span></p>
            <p class="verse_indent"><span class="versenr_indent">8</span> <span class="versetext_indent">De mirho, aloo, kaj kasio odoras ĉiuj viaj vestoj;<br>
                  En palacoj eburaj ĝojigas vin muziko.</span></p>
            <p class="verse_indent"><span class="versenr_indent">9</span> <span class="versetext_indent">Reĝidinoj estas inter viaj karulinoj;<br>
                  Ĉe via dekstra flanko staras edzino en Ofira oro.</span></p>
            <p class="verse_indent"><span class="versenr_indent">10</span> <span class="versetext_indent">Aŭdu, filino, rigardu, kaj klinu vian orelon,<br>
                  Kaj forgesu vian popolon kaj la domon de via patro;</span></p>
            <p class="verse_indent"><span class="versenr_indent">11</span> <span class="versetext_indent">Kaj kiam la reĝo deziros vian belecon,<br>
                  Ĉar li estas via sinjoro, tiam vi kliniĝu antaŭ li.</span></p>
            <p class="verse_indent"><span class="versenr_indent">12</span> <span class="versetext_indent">Kaj la filino de Tiro venos al vi kun donacoj;<br>
                  Petegos antaŭ vi la riĉuloj de la popolo.</span></p>
            <p class="verse_indent"><span class="versenr_indent">13</span> <span class="versetext_indent">En sia plena ornamo estas interne la reĝidino;<br>
                  El ora teksaĵo estas ŝia vesto.</span></p>
            <p class="verse_indent"><span class="versenr_indent">14</span> <span class="versetext_indent">En broditaj vestoj ŝi estas kondukata al la reĝo;<br>
                  Post ŝi estas kondukataj al vi knabinoj, ŝiaj koleginoj.</span></p>
            <p class="verse_indent"><span class="versenr_indent">15</span> <span class="versetext_indent">Ili estas kondukataj kun ĝojo kaj kantoj;<br>
                  Ili eniras en la palacon de la reĝo.</span></p>
            <p class="verse_indent"><span class="versenr_indent">16</span> <span class="versetext_indent">Anstataŭ viaj patroj estos viaj filoj;<br>
                  Vi faros ilin princoj sur la tuta tero.</span></p>
            <p class="verse_indent"><span class="versenr_indent">17</span> <span class="versetext_indent">Mi memorigos vian nomon de generacio al generacio;<br>
                  Tial gloros vin popoloj ĉiam kaj eterne.</span></p>
         </p>
         <div class="dist_chapter"></div>
         <h3 class="chapternr">46</h3>
         <p><em>Al la ĥorestro. De la Koraĥidoj. Por sopranuloj. Kanto.</em></p>
         <p class="indent">
            <p class="indent_first">Dio estas por ni rifuĝejo kaj forto,<br>
               Helpo en mizeroj, rapide trovata.
            </p>
            <p class="verse_indent"><span class="versenr_indent">2</span> <span class="versetext_indent">Tial ni ne timas, eĉ se pereus la tero<br>
                  Kaj la montoj falus en la internon de la maroj.</span></p>
            <p class="verse_indent"><span class="versenr_indent">3</span> <span class="versetext_indent">Bruu, bolu Liaj akvoj,<br>
                  Tremu la montoj de ilia fiera ondado.                 <span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">4</span> <span class="versetext_indent">Estas rivero, kies torentoj ĝojigas la urbon de Dio,<br>
                  La sanktan loĝejon de la Plejaltulo.</span></p>
            <p class="verse_indent"><span class="versenr_indent">5</span> <span class="versetext_indent">Dio estas en ĝia mezo, ĝi ne ŝanceliĝos;<br>
                  Dio ĝin helpas en frua mateno.</span></p>
            <p class="verse_indent"><span class="versenr_indent">6</span> <span class="versetext_indent">Ekbruis popoloj, ekŝanceliĝis regnoj;<br>
                  Li sonigis Sian voĉon, kaj la tero fandiĝis.</span></p>
            <p class="verse_indent"><span class="versenr_indent">7</span> <span class="versetext_indent">La Eternulo Cebaot estas kun ni;<br>
                  Nia defendo estas la Dio de Jakob.                    <span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">8</span> <span class="versetext_indent">Iru, rigardu la farojn de la Eternulo,<br>
                  Kiu faris detruojn sur la tero,</span></p>
            <p class="verse_indent"><span class="versenr_indent">9</span> <span class="versetext_indent">Kiu ĉesigas militojn ĝis la fino de la tero,<br>
                  Rompas pafarkon, rompas ponardegon,<br>
                  Forbruligas veturilojn per fajro.</span></p>
            <p class="verse_indent"><span class="versenr_indent">10</span> <span class="versetext_indent">Cedu, kaj sciu, ke Mi estas Dio;<br>
                  Mi estas glora inter la popoloj, Mi estas glora sur la tero.</span></p>
            <p class="verse_indent"><span class="versenr_indent">11</span> <span class="versetext_indent">La Eternulo Cebaot estas kun ni;<br>
                  Nia defendo estas la Dio de Jakob.                    <span class="sela">Sela.</span></span></p>
         </p>
         <div class="dist_chapter"></div>
         <h3 class="chapternr">47</h3>
         <p><em>Al la ĥorestro. De la Koraĥidoj. Psalmo.</em></p>
         <p class="indent">
            <p class="indent_first">Ĉiuj popoloj, plaŭdu per la manoj,<br>
               Kriu al Dio per voĉo de kanto.
            </p>
            <p class="verse_indent"><span class="versenr_indent">2</span> <span class="versetext_indent">Ĉar la Eternulo Plejalta estas timinda;<br>
                  Li estas granda Reĝo super la tuta tero.</span></p>
            <p class="verse_indent"><span class="versenr_indent">3</span> <span class="versetext_indent">Li subigas al ni popolojn<br>
                  Kaj metas gentojn sub niajn piedojn.</span></p>
            <p class="verse_indent"><span class="versenr_indent">4</span> <span class="versetext_indent">Li elektas por ni nian heredon,<br>
                  La majeston de Jakob, kiun Li amas.                   <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Dio supreniras ĉe sonoj de ĝojo,<br>
                  La Eternulo ĉe trumpetado.</span></p>
            <p class="verse_indent"><span class="versenr_indent">6</span> <span class="versetext_indent">Kantu al Dio, kantu!<br>
                  Kantu al nia Reĝo, kantu!</span></p>
            <p class="verse_indent"><span class="versenr_indent">7</span> <span class="versetext_indent">Ĉar Dio estas la Reĝo de la tuta tero:<br>
                  Kantu edifan kanton!</span></p>
            <p class="verse_indent"><span class="versenr_indent">8</span> <span class="versetext_indent">Dio reĝas super la popoloj;<br>
                  Dio sidas sur Sia sankta trono.</span></p>
            <p class="verse_indent"><span class="versenr_indent">9</span> <span class="versetext_indent">La princoj de la popoloj kolektiĝis,<br>
                  La popolo de la Dio de Abraham;<br>
                  Ĉar al Dio apartenas la ŝildoj de la tero;<br>
                  Li estas tre alta.</span></p>
         </p>
         <div class="dist_chapter"></div>
         <h3 class="chapternr">48</h3>
         <p><em>Kanto-psalmo de la Koraĥidoj.</em></p>
         <p class="indent">
            <p class="indent_first">Granda estas la Eternulo,<br>
               Kaj tre glora en la urbo de nia Dio,<br>
               Sur Lia sankta monto.
            </p>
            <p class="verse_indent"><span class="versenr_indent">2</span> <span class="versetext_indent">Bela altaĵo, ĝojiga por la tuta tero<br>
                  Estas la monto Cion, en la norda regiono,<br>
                  La urbo de la granda Reĝo.</span></p>
            <p class="verse_indent"><span class="versenr_indent">3</span> <span class="versetext_indent">Dio estas konata en ĝiaj palacoj, kiel rifuĝejo.</span></p>
            <p class="verse_indent"><span class="versenr_indent">4</span> <span class="versetext_indent">Jen kolektiĝis la reĝoj,<br>
                  Sed ĉiuj kune foriris.</span></p>
            <p class="verse_indent"><span class="versenr_indent">5</span> <span class="versetext_indent">Ili vidis kaj ekmiris,<br>
                  Konfuziĝis kaj forkuris.</span></p>
            <p class="verse_indent"><span class="versenr_indent">6</span> <span class="versetext_indent">Teruro ilin atakis,<br>
                  Tremo, kiel ĉe akuŝantino.</span></p>
            <p class="verse_indent"><span class="versenr_indent">7</span> <span class="versetext_indent">Per orienta vento<br>
                  Vi ruinigis la ŝipojn de Tarŝiŝ.</span></p>
            <p class="verse_indent"><span class="versenr_indent">8</span> <span class="versetext_indent">Kion ni aŭdis, tion ni vidis<br>
                  En la urbo de la Eternulo Cebaot, en la urbo de nia Dio;<br>
                  Dio fortikigu ĝin por ĉiam!                           <span class="sela">Sela.</span></span></p>
            <p class="verse_indent"><span class="versenr_indent">9</span> <span class="versetext_indent">Ni meditis, ho Dio, pri Via boneco,<br>
                  Interne de Via templo.</span></p>
            <p class="verse_indent"><span class="versenr_indent">10</span> <span class="versetext_indent">Kiel Via nomo, ho Dio,<br>
                  Tiel Via gloro estas en la finoj de la tero;<br>
                  Plena de justeco estas Via dekstra mano.</span></p>
            <p class="verse_indent"><span class="versenr_indent">11</span> <span class="versetext_indent">Ĝoju la monto Cion,<br>
                  Ĝoju la filinoj de Jehuda,<br>
                  Pro Via juĝoj.</span></p>
            <p class="verse_indent"><span class="versenr_indent">12</span> <span class="versetext_indent">Iru ĉirkaŭ Cion kaj ĉirkaŭrigardu ĝin,<br>
                  Kalkulu ĝiajn turojn.</span></p>
            <p class="verse_indent"><span class="versenr_indent">13</span> <span class="versetext_indent">Atentu ĝiajn fortikaĵojn,<br>
                  Vizitu ĝiajn palacojn,<br>
                  Por ke vi rakontu al estonta generacio.</span></p>
            <p class="verse_indent"><span class="versenr_indent">14</span> <span class="versetext_indent">Ĉar jen estas Dio, nia Dio, por ĉiam kaj eterne;<br>
                  Li estos nia kondukanto ĝis la morto.</span></p>
         </p>
         <div class="dist_chapter"></div>
         <h3 class="chapternr">49</h3>
         <p><em>Al la ĥorestro. De la Koraĥidoj. Psalmo.</em></p>
         <p class="indent">
            <p class="indent_first">Aŭskultu ĉi tion, ĉiuj popoloj;<br>
               Atentu, ĉiuj loĝantoj de la mondo,
            </p>
            <p class="verse_indent"><span class="versenr_indent">2</span> <span class="versetext_indent">Kaj altrangulo kaj malaltrangulo,<br>
                  Riĉulo kaj malriĉulo kune.</span></p>
            <p class="verse_indent"><span class="versenr_indent">3</span> <span class="versetext_indent">Mia buŝo diros saĝaĵon,<br>
                  Kaj la penso de mia koro prudentaĵon.</span></p>
            <p class="verse_indent"><span class="versenr_indent">4</span> <span class="versetext_indent">Mi klinos mian orelon al sentenco;<br>
                  Sur harpo mi esprimos mian enigmon.</span></p>
            <p class="verse_indent"><span class="versenr_indent">5</span> <span class="versetext_indent">Kial mi devus timi en tagoj de malbono,<br>
                  Kiam min ĉirkaŭas la malboneco de miaj persekutantoj,</span></p>
            <p class="verse_indent"><span class="versenr_indent">6</span> <span class="versetext_indent">Kiuj fidas sian potencon<br>
                  Kaj fanfaronas per sia granda riĉeco?</span></p>
            <p class="verse_indent"><span class="versenr_indent">7</span> <span class="versetext_indent">Fraton tute ne liberigos homo,<br>
                  Nek donos al Dio elaĉeton por li</span></p>
            <p class="verse_indent"><span class="versenr_indent">8</span> <span class="versetext_indent">(Multekosta estus la elaĉeto de ilia animo,<br>
                  Kaj neniam tio estos),</span></p>
            <p class="verse_indent"><span class="versenr_indent">9</span> <span class="versetext_indent">Ke li restu viva eterne,<br>
                  Ke li ne vidu la tombon.</span></p>
            <p class="verse_indent"><span class="versenr_indent">10</span> <span class="versetext_indent">Oni ja vidas, ke saĝuloj mortas,<br>
                  Kaj ankaŭ malsaĝulo kaj sensciulo pereas<br>
                  Kaj lasas al aliaj sian havon.</span></p>
            <p class="verse_indent"><span class="versenr_indent">11</span> <span class="versetext_indent">Ilia deziro estas, ke iliaj domoj ekzistu por ĉiam,<br>
                  Kaj iliaj loĝejoj de generacio al generacio;<br>
                  Ili nomas siajn bienojn laŭ siaj nomoj.</span></p>
            <p class="verse_indent"><span class="versenr_indent">12</span> <span class="versetext_indent">Sed homo ne restas longe en honoro;<br>
                  Li egaliĝas al bruto buĉota.</span></p>
         </p>
         <p class="indent">
            <p class="verse_indent"><span class="versenr_indent">13</span> <span class="versetext_indent">Tia estas ilia vojo, ilia espero,<br>
                  Kaj iliaj posteuloj aprobas ilian opinion.            <span class="sela">Sela.</span></span></p>
            <p class="verse_indent"><span class="versenr_indent">14</span> <span class="versetext_indent">Kiel ŝafoj ili estos metataj en Ŝeolon;<br>
                  La morto ilin paŝtos;<br>
                  Kaj matene virtuloj ilin ekposedos,<br>
                  Kaj ilia bildo pereos en Ŝeol, perdinte loĝejon.</span></p>
            <p class="verse_indent"><span class="versenr_indent">15</span> <span class="versetext_indent">Sed Dio liberigos mian animon el la mano de Ŝeol,<br>
                  Ĉar Li prenos min.                                    <span class="sela">Sela.</span></span></p>
            <p class="verse_indent"><span class="versenr_indent">16</span> <span class="versetext_indent">Ne timu, kiam homo riĉiĝas,<br>
                  Kiam grandiĝas la gloro de lia domo.</span></p>
            <p class="verse_indent"><span class="versenr_indent">17</span> <span class="versetext_indent">Ĉar mortante li nenion prenos;<br>
                  Ne iros post li malsupren lia honoro.</span></p>
            <p class="verse_indent"><span class="versenr_indent">18</span> <span class="versetext_indent">Ĉar kvankam li ĝuigas sian animon dum sia vivado,<br>
                  Kaj oni vin laŭdas por tio, ke vi faras al vi bone,</span></p>
            <p class="verse_indent"><span class="versenr_indent">19</span> <span class="versetext_indent">Tamen li iros al la generacio de siaj patroj,<br>
                  Kiuj neniam vidos lumon.</span></p>
            <p class="verse_indent"><span class="versenr_indent">20</span> <span class="versetext_indent">Homo, kiu estas en honoro, sed ne havas prudenton,<br>
                  Estas egala al bruto buĉota.</span></p>
         </p>
         <div class="dist_chapter"></div>
         <h3 class="chapternr">50</h3>
         <p><em>Psalmo de Asaf.</em></p>
         <p class="indent">
            <p class="indent_first">Dio de la dioj, la Eternulo, ekparolis,<br>
               Kaj vokis la teron de la sunleviĝo ĝis la sunsubiro.
            </p>
            <p class="verse_indent"><span class="versenr_indent">2</span> <span class="versetext_indent">El Cion, la perfektaĵo de beleco,<br>
                  Dio ekbrilis.</span></p>
            <p class="verse_indent"><span class="versenr_indent">3</span> <span class="versetext_indent">Nia Dio venas kaj ne silentas;<br>
                  Fajro ekstermanta estas antaŭ Li,<br>
                  Ĉirkaŭ Li estas granda ventego.</span></p>
            <p class="verse_indent"><span class="versenr_indent">4</span> <span class="versetext_indent">Li vokas la ĉielon supre kaj la teron,<br>
                  Por juĝi Sian popolon:</span></p>
            <p class="verse_indent"><span class="versenr_indent">5</span> <span class="versetext_indent">Kolektu al Mi Miajn fidelulojn,<br>
                  Kiuj faris kun Mi interligon ĉe oferdono.</span></p>
            <p class="verse_indent"><span class="versenr_indent">6</span> <span class="versetext_indent">Kaj la ĉielo proklamis Lian justecon,<br>
                  Ĉar Dio estas tiu juĝanto.                            <span class="sela">Sela.</span></span></p>
            <p class="verse_indent"><span class="versenr_indent">7</span> <span class="versetext_indent">Aŭskultu, ho Mia popolo, kaj Mi parolos;<br>
                  Ho Izrael, Mi atestos pri vi;<br>
                  Mi estas Dio, via Dio.</span></p>
            <p class="verse_indent"><span class="versenr_indent">8</span> <span class="versetext_indent">Ne pro viaj oferdonoj Mi vin riproĉos,<br>
                  Ĉar viaj bruloferoj estas ĉiam antaŭ Mi.</span></p>
            <p class="verse_indent"><span class="versenr_indent">9</span> <span class="versetext_indent">Mi ne prenos el via domo bovidon,<br>
                  Nek el viaj kortoj kaprojn:</span></p>
            <p class="verse_indent"><span class="versenr_indent">10</span> <span class="versetext_indent">Ĉar al Mi apartenas ĉiuj bestoj en la arbaroj,<br>
                  Miloj da brutoj sur la montoj;</span></p>
            <p class="verse_indent"><span class="versenr_indent">11</span> <span class="versetext_indent">Mi konas ĉiujn birdojn sur la montoj,<br>
                  Kaj ĉiuj bestoj de la kampoj estas antaŭ Mi.</span></p>
            <p class="verse_indent"><span class="versenr_indent">12</span> <span class="versetext_indent">Se Mi fariĝus malsata, Mi ne dirus al vi,<br>
                  Ĉar al Mi apartenas la mondo, kaj ĉio, kio ĝin plenigas.</span></p>
            <p class="verse_indent"><span class="versenr_indent">13</span> <span class="versetext_indent">Ĉu Mi manĝas viandon de bovoj,<br>
                  Kaj ĉu Mi trinkas sangon de kaproj?</span></p>
            <p class="verse_indent"><span class="versenr_indent">14</span> <span class="versetext_indent">Oferdonu al Dio dankon,<br>
                  Kaj plenumu antaŭ la Plejaltulo viajn promesojn.</span></p>
            <p class="verse_indent"><span class="versenr_indent">15</span> <span class="versetext_indent">Voku Min en la tago de mizero;<br>
                  Mi vin liberigos, kaj vi Min gloros.</span></p>
         </p>
         <p class="indent">
            <p class="verse_indent"><span class="versenr_indent">16</span> <span class="versetext_indent">Sed al la malpiulo Dio diris:<br>
                  Por kio vi parolas pri Miaj leĝoj<br>
                  Kaj portas Mian interligon en via buŝo,</span></p>
            <p class="verse_indent"><span class="versenr_indent">17</span> <span class="versetext_indent">Dum vi malamas moralinstruon<br>
                  Kaj ĵetas Miajn vortojn malantaŭen de vi?</span></p>
            <p class="verse_indent"><span class="versenr_indent">18</span> <span class="versetext_indent">Kiam vi vidas ŝteliston, vi aliĝas al li,<br>
                  Kaj kun adultuloj vi estas partoprenanto;</span></p>
            <p class="verse_indent"><span class="versenr_indent">19</span> <span class="versetext_indent">Vian buŝon vi uzas por malbono,<br>
                  Kaj via lango plektas falsaĵon;</span></p>
            <p class="verse_indent"><span class="versenr_indent">20</span> <span class="versetext_indent">Vi sidas kaj parolas kontraŭ via frato,<br>
                  Pri la filo de via patrino vi kalumnias.</span></p>
            <p class="verse_indent"><span class="versenr_indent">21</span> <span class="versetext_indent">Tion vi faris, kaj Mi silentis;<br>
                  Kaj vi pensis, ke Mi estas tia, kiel vi.<br>
                  Mi punos vin, kaj Mi metos ĉion antaŭ viajn okulojn.</span></p>
         </p>
         <p class="indent">
            <p class="verse_indent"><span class="versenr_indent">22</span> <span class="versetext_indent">Komprenu ĉi tion, vi, kiuj forgesas Dion;<br>
                  Alie Mi disŝiros, kaj neniu savos.</span></p>
            <p class="verse_indent"><span class="versenr_indent">23</span> <span class="versetext_indent">Kiu oferdonas dankon, tiu Min honoras;<br>
                  Kaj kiu estas singarda en la vojo,<br>
                  Al tiu Mi aperigos Dian helpon.</span></p>
         </p>
         <div class="dist_chapter"></div>
         <h3 class="chapternr">51</h3>
         <p><em>Al la ĥorestro. Psalmo de David, kiam venis al li la profeto
               Natan post lia aliĝo al Bat-Ŝeba.</em></p>
         <p class="indent">
            <p class="indent_first">Korfavoru min, ho Dio, laŭ Via boneco;<br>
               Laŭ Via granda kompatemeco elstreku miajn pekojn.
            </p>
            <p class="verse_indent"><span class="versenr_indent">2</span> <span class="versetext_indent">Lavu min tute pure de mia krimo,<br>
                  Kaj purigu min de mia peko.</span></p>
            <p class="verse_indent"><span class="versenr_indent">3</span> <span class="versetext_indent">Ĉar miajn kulpojn mi konsciadas;<br>
                  Kaj mia peko estas ĉiam antaŭ mi.</span></p>
            <p class="verse_indent"><span class="versenr_indent">4</span> <span class="versetext_indent">Antaŭ Vi sola mi pekis,<br>
                  Kaj mi faris tion, kio estas malbona antaŭ Viaj okuloj;<br>
                  Tial Vi estas justa en Via vorto<br>
                  Kaj pura en Via juĝo.</span></p>
            <p class="verse_indent"><span class="versenr_indent">5</span> <span class="versetext_indent">Mi estas ja naskita en krimo;<br>
                  Kaj en peko gravediĝis per mi mia patrino.</span></p>
            <p class="verse_indent"><span class="versenr_indent">6</span> <span class="versetext_indent">Vi amas ja veron en la koro,<br>
                  Kaj en kaŝiteco Vi aperigas al mi saĝon.</span></p>
            <p class="verse_indent"><span class="versenr_indent">7</span> <span class="versetext_indent">Senpekigu min per hisopo, kaj mi fariĝos pura;<br>
                  Lavu min, kaj mi estos pli blanka ol neĝo.</span></p>
            <p class="verse_indent"><span class="versenr_indent">8</span> <span class="versetext_indent">Aŭdigu al mi ĝojon kaj gajecon,<br>
                  Kaj regajiĝos la ostoj, kiujn Vi batis.</span></p>
            <p class="verse_indent"><span class="versenr_indent">9</span> <span class="versetext_indent">Kaŝu Vian vizaĝon de miaj pekoj,<br>
                  Kaj ĉiujn miajn krimojn elstreku.</span></p>
            <p class="verse_indent"><span class="versenr_indent">10</span> <span class="versetext_indent">Koron puran kreu al mi, ho Dio,<br>
                  Kaj spiriton fidelan novigu en mi.</span></p>
            <p class="verse_indent"><span class="versenr_indent">11</span> <span class="versetext_indent">Ne forpuŝu min de Via vizaĝo,<br>
                  Kaj Vian sanktan spiriton ne forprenu de mi.</span></p>
            <p class="verse_indent"><span class="versenr_indent">12</span> <span class="versetext_indent">Redonu al mi la ĝojon de Via helpo;<br>
                  Kaj spirito bonfara fortikigu min.</span></p>
            <p class="verse_indent"><span class="versenr_indent">13</span> <span class="versetext_indent">Mi instruos al la krimuloj Vian vojon;<br>
                  Kaj pekuloj revenos al Vi.</span></p>
            <p class="verse_indent"><span class="versenr_indent">14</span> <span class="versetext_indent">Liberigu min de sango, ho Dio, Dio de mia savo;<br>
                  Mia lango kantos Vian justecon.</span></p>
            <p class="verse_indent"><span class="versenr_indent">15</span> <span class="versetext_indent">Ho, mia Sinjoro, malfermu miajn lipojn;<br>
                  Kaj mia buŝo rakontos Vian gloron.</span></p>
            <p class="verse_indent"><span class="versenr_indent">16</span> <span class="versetext_indent">Ĉar Vi ne deziras oferdonon, alie mi ĝin donus;<br>
                  Brulofero ne plaĉas al Vi.</span></p>
            <p class="verse_indent"><span class="versenr_indent">17</span> <span class="versetext_indent">Oferdonoj al Dio estas spirito suferanta;<br>
                  Koron suferantan kaj humilan Vi, ho Dio, ne malŝatas.</span></p>
         </p>
         <p class="indent">
            <p class="verse_indent"><span class="versenr_indent">18</span> <span class="versetext_indent">Bonfaru al Cion laŭ Via favoro,<br>
                  Konstruu la murojn de Jerusalem;</span></p>
            <p class="verse_indent"><span class="versenr_indent">19</span> <span class="versetext_indent">Tiam plaĉos al Vi oferdonoj de pieco, brulofero kaj<br>
                  plenofero;<br>
                  Tiam oni metos sur Vian altaron junajn bovojn.</span></p>
         </p>
         <div class="dist_chapter"></div>
         <h3 class="chapternr">52</h3>
         <p><em>Al la ĥorestro. Instruo de David, kiam venis Doeg, la Edomido,
               kaj raportis al Saul, kaj diris al li: David venis en la domon de
               Aĥimeleĥ.</em></p>
         <p class="indent">
            <p class="indent_first">Kial vi fanfaronas pro malbono, ho tirano?<br>
               La boneco de Dio estas ĉiama.
            </p>
            <p class="verse_indent"><span class="versenr_indent">2</span> <span class="versetext_indent">Pereon intencas via lango,<br>
                  Kiel akrigita razilo ĝi tranĉas malicon.</span></p>
            <p class="verse_indent"><span class="versenr_indent">3</span> <span class="versetext_indent">Vi pli amas malbonon, ol bonon;<br>
                  Pli mensogi, ol diri veron.                           <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Vi amas ĉian parolon pereigan,<br>
                  Parolon malican.</span></p>
            <p class="verse_indent"><span class="versenr_indent">5</span> <span class="versetext_indent">Tial Dio pereigos vin por ĉiam,<br>
                  Elŝiros vin el via tendo,<br>
                  Kaj elĵetos vin el la lando de la vivantoj.           <span class="sela">Sela.</span></span></p>
            <p class="verse_indent"><span class="versenr_indent">6</span> <span class="versetext_indent">Kaj virtuloj vidos kaj ektimos,<br>
                  Kaj pri li ili ridos, dirante:</span></p>
            <p class="verse_indent"><span class="versenr_indent">7</span> <span class="versetext_indent">Jen estas la viro, kiu ne en Dio vidis sian forton,<br>
                  Sed fidis sian grandan riĉecon,<br>
                  Sentis sin forta per sia malbonpovado.</span></p>
            <p class="verse_indent"><span class="versenr_indent">8</span> <span class="versetext_indent">Kaj mi, kiel verda olivarbo en la domo de Dio,<br>
                  Fidas la bonecon de Dio ĉiam kaj eterne.</span></p>
            <p class="verse_indent"><span class="versenr_indent">9</span> <span class="versetext_indent">Mi dankos Vin eterne por tio, kion Vi faris,<br>
                  Kaj mi esperos al Via nomo, ĉar Vi estas bona por Viaj<br>
                  fideluloj.</span></p>
         </p>
         <div class="dist_chapter"></div>
         <h3 class="chapternr">53</h3>
         <p><em>Al la ĥorestro. Por maĥalato. Instruo de David.</em></p>
         <p class="indent">
            <p class="indent_first">La sensaĝulo diris en sia koro: Dio ne ekzistas.<br>
               Ili sentaŭgiĝis, kaj abomeniĝis en la malvirto;<br>
               Ekzistas neniu, kiu faras bonon.
            </p>
            <p class="verse_indent"><span class="versenr_indent">2</span> <span class="versetext_indent">Dio el la ĉielo ekrigardis la homidojn,<br>
                  Por vidi, ĉu ekzistas prudentulo, kiu serĉas Dion.</span></p>
            <p class="verse_indent"><span class="versenr_indent">3</span> <span class="versetext_indent">Ĉiu devojiĝis, ĉiuj malvirtiĝis;<br>
                  Ekzistas neniu, faranta bonon, ne ekzistas eĉ unu.</span></p>
            <p class="verse_indent"><span class="versenr_indent">4</span> <span class="versetext_indent">Ĉu ne prudentiĝos tiuj, kiuj faras malbonon,<br>
                  Kiuj manĝas mian popolon, kiel oni manĝas panon,<br>
                  Kaj kiuj ne vokas al Dio?</span></p>
            <p class="verse_indent"><span class="versenr_indent">5</span> <span class="versetext_indent">Tie ili forte ektimis, kie timindaĵo ne ekzistis;<br>
                  Ĉar Dio disĵetis la ostojn de tiuj, kiuj vin sieĝas;<br>
                  Vi hontigis ilin, ĉar Dio ilin forpuŝis.</span></p>
            <p class="verse_indent"><span class="versenr_indent">6</span> <span class="versetext_indent">Ho, ke venu el Cion savo al Izrael!<br>
                  Kiam Dio revenigos Sian forkaptitan popolon,<br>
                  Tiam triumfos Jakob kaj ĝojos Izrael.</span></p>
         </p>
         <div class="dist_chapter"></div>
         <h3 class="chapternr">54</h3>
         <p><em>Al la ĥorestro. Por kordaj instrumentoj. Instruo de David, kiam
               venis la Zifanoj, kaj diris al Saul: Jen David kaŝiĝas ĉe ni.</em></p>
         <p class="indent">
            <p class="indent_first">Ho Dio, per Via nomo helpu min,<br>
               Kaj per Via forto donu al mi justecon.
            </p>
            <p class="verse_indent"><span class="versenr_indent">2</span> <span class="versetext_indent">Ho Dio, aŭskultu mian preĝon,<br>
                  Atentu la vortojn de mia buŝo.</span></p>
            <p class="verse_indent"><span class="versenr_indent">3</span> <span class="versetext_indent">Ĉar fremduloj leviĝis kontraŭ mi,<br>
                  Kaj fortuloj serĉas mian animon;<br>
                  Ili ne havas Dion antaŭ si.                           <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Jen Dio estas mia helpanto,<br>
                  Mia Sinjoro estas subtenanto de mia animo.</span></p>
            <p class="verse_indent"><span class="versenr_indent">5</span> <span class="versetext_indent">Li returnos la malbonon al miaj malamikoj:<br>
                  Laŭ Via vereco ekstermu ilin.</span></p>
            <p class="verse_indent"><span class="versenr_indent">6</span> <span class="versetext_indent">Kun volonteco mi faros al Vi oferdonon,<br>
                  Mi gloros Vian nomon, ho Eternulo, ĉar ĝi estas bona;</span></p>
            <p class="verse_indent"><span class="versenr_indent">7</span> <span class="versetext_indent">Ĉar de ĉiuj suferoj Li savis min,<br>
                  Kaj venĝon sur miaj malamikoj vidas mia okulo.</span></p>
         </p>
         <div class="dist_chapter"></div>
         <h3 class="chapternr">55</h3>
         <p><em>Al la ĥorestro. Por kordaj instrumentoj. Instruo de David.</em></p>
         <p class="indent">
            <p class="indent_first">Aŭskultu, ho Dio, mian preĝon,<br>
               Kaj ne kaŝu Vin de mia petego.
            </p>
            <p class="verse_indent"><span class="versenr_indent">2</span> <span class="versetext_indent">Atentu min, kaj respondu al mi;<br>
                  Mi ĝemas en mia malĝojo, kaj mi ploregas,</span></p>
            <p class="verse_indent"><span class="versenr_indent">3</span> <span class="versetext_indent">Pro la kriado de la malamiko,<br>
                  Pro la premado de la malbonulo,<br>
                  Ĉar ili preparas kontraŭ mi malicon<br>
                  Kaj kolere min malamas.</span></p>
            <p class="verse_indent"><span class="versenr_indent">4</span> <span class="versetext_indent">Mia koro tremas en mi;<br>
                  Kaj teruroj de morto min atakis;</span></p>
            <p class="verse_indent"><span class="versenr_indent">5</span> <span class="versetext_indent">Timo kaj tremo venis sur min,<br>
                  Kaj konsternego min kovris.</span></p>
            <p class="verse_indent"><span class="versenr_indent">6</span> <span class="versetext_indent">Kaj mi diris: Ho, se mi havus flugilojn kiel kolombo!<br>
                  Mi forflugus kaj mi ie ekloĝus;</span></p>
            <p class="verse_indent"><span class="versenr_indent">7</span> <span class="versetext_indent">Malproksimen mi foriĝus,<br>
                  Mi ekloĝus en dezerto.                                <span class="sela">Sela.</span></span></p>
            <p class="verse_indent"><span class="versenr_indent">8</span> <span class="versetext_indent">Mi rapidus al rifuĝejo<br>
                  For de ventego kaj fulmotondro.</span></p>
            <p class="verse_indent"><span class="versenr_indent">9</span> <span class="versetext_indent">Pereigu, ho mia Sinjoro, disigu ilian langon;<br>
                  Ĉar mi vidas rabadon kaj malpacon en la urbo.</span></p>
            <p class="verse_indent"><span class="versenr_indent">10</span> <span class="versetext_indent">Tage kaj nokte ili ĉirkaŭas ĝiajn murojn;<br>
                  Kaj malbonfaroj estas interne de ĝi;</span></p>
            <p class="verse_indent"><span class="versenr_indent">11</span> <span class="versetext_indent">Pereigemo estas interne de ĝi,<br>
                  Kaj trompo kaj falso ne forlasas ĝian straton.</span></p>
            <p class="verse_indent"><span class="versenr_indent">12</span> <span class="versetext_indent">Ne malamiko min ja insultas ― mi tion tolerus;<br>
                  Ne mia malamanto tenas sin grande kontraŭ mi ― mi kaŝus min<br>
                  de li;</span></p>
            <p class="verse_indent"><span class="versenr_indent">13</span> <span class="versetext_indent">Sed vi, kiu estas tia sama homo, kiel mi,<br>
                  Mia amiko, mia kamarado,</span></p>
            <p class="verse_indent"><span class="versenr_indent">14</span> <span class="versetext_indent">Vi, kun kiu ni kune intime paroladis,<br>
                  Iradis en la domon de Dio en la homamaso.</span></p>
            <p class="verse_indent"><span class="versenr_indent">15</span> <span class="versetext_indent">La morto ilin kaptu,<br>
                  Ili iru vivaj en Ŝeolon;<br>
                  Ĉar malbonagado estas en iliaj loĝejoj, en ilia mezo.</span></p>
            <p class="verse_indent"><span class="versenr_indent">16</span> <span class="versetext_indent">Mi vokas al Dio,<br>
                  Kaj la Eternulo min savos.</span></p>
            <p class="verse_indent"><span class="versenr_indent">17</span> <span class="versetext_indent">Vespere kaj matene kaj tagmeze mi plendas kaj ĝemas;<br>
                  Kaj Li aŭskultas mian voĉon.</span></p>
            <p class="verse_indent"><span class="versenr_indent">18</span> <span class="versetext_indent">Li liberigis pace mian animon de atako kontraŭ mi,<br>
                  Kiam ili grandanombre estis kontraŭ mi.</span></p>
            <p class="verse_indent"><span class="versenr_indent">19</span> <span class="versetext_indent">Dio aŭskultos, kaj Li humiligos ilin,<br>
                  La vivanto de eterne;                                 <span class="sela">Sela.</span><br>
                  Ĉar ili ne ŝanĝiĝas<br>
                  Kaj ili ne timas Dion.</span></p>
            <p class="verse_indent"><span class="versenr_indent">20</span> <span class="versetext_indent">Li metis sian manon sur siajn amikojn,<br>
                  Li rompis sian interligon;</span></p>
            <p class="verse_indent"><span class="versenr_indent">21</span> <span class="versetext_indent">Pli glata ol butero estas lia buŝo,<br>
                  Sed milito estas en lia koro;<br>
                  Liaj vortoj estas pli delikataj ol oleo,<br>
                  Sed ili estas nudigitaj glavoj.</span></p>
            <p class="verse_indent"><span class="versenr_indent">22</span> <span class="versetext_indent">Metu vian ŝarĝon sur la Eternulon,<br>
                  Kaj Li vin subtenos;<br>
                  Neniam Li lasos fali piulon.</span></p>
            <p class="verse_indent"><span class="versenr_indent">23</span> <span class="versetext_indent">Vi, ho Dio, malsuprenigos ilin en la foson de pereo;<br>
                  La homoj de sango kaj falso ne atingos la duonon de siaj<br>
                  tagoj;<br>
                  Sed mi fidas Vin.</span></p>
         </p>
         <div class="dist_chapter"></div>
         <h3 class="chapternr">56</h3>
         <p><em>Al la ĥorestro. Por Jonatelem-reĥokim. Verko de David, kiam
               kaptis lin la Filiŝtoj en Gat.</em></p>
         <p class="indent">
            <p class="indent_first">Korfavoru min, ho Dio, ĉar homo volas min engluti,<br>
               Dum la tuta tago malamiko min premas.
            </p>
            <p class="verse_indent"><span class="versenr_indent">2</span> <span class="versetext_indent">Miaj malamikoj volas min engluti ĉiutage,<br>
                  Ĉar multaj militas kontraŭ mi fiere.</span></p>
            <p class="verse_indent"><span class="versenr_indent">3</span> <span class="versetext_indent">En la tago, kiam mi timas,<br>
                  Mi fidas Vin.</span></p>
            <p class="verse_indent"><span class="versenr_indent">4</span> <span class="versetext_indent">Dion, kies vorton mi gloras,<br>
                  Tiun Dion mi fidas; mi ne timas:<br>
                  Kion karno faros al mi?</span></p>
            <p class="verse_indent"><span class="versenr_indent">5</span> <span class="versetext_indent">Dum la tuta tago ili atakas miajn vortojn;<br>
                  Ĉiuj iliaj pensoj pri mi estas por malbono.</span></p>
            <p class="verse_indent"><span class="versenr_indent">6</span> <span class="versetext_indent">Ili kolektiĝas, embuskas, observas miajn paŝojn,<br>
                  Penante kapti mian animon.</span></p>
            <p class="verse_indent"><span class="versenr_indent">7</span> <span class="versetext_indent">Por ilia malbonago repagu al ili,<br>
                  En kolero faligu la popolojn, ho Dio!</span></p>
            <p class="verse_indent"><span class="versenr_indent">8</span> <span class="versetext_indent">Mian vagadon Vi kalkulis;<br>
                  Metu miajn larmojn en Vian felsakon,<br>
                  Ili estas ja en Via libro.</span></p>
            <p class="verse_indent"><span class="versenr_indent">9</span> <span class="versetext_indent">Tiam miaj malamikoj returniĝos malantaŭen en la tago, kiam<br>
                  mi vokos;<br>
                  Tion mi scias, ke Dio estas kun mi.</span></p>
            <p class="verse_indent"><span class="versenr_indent">10</span> <span class="versetext_indent">Mi gloros vorton de Dio;<br>
                  Mi gloros vorton de la Eternulo.</span></p>
            <p class="verse_indent"><span class="versenr_indent">11</span> <span class="versetext_indent">Dion mi fidas, mi ne timas:<br>
                  Kion faros al mi homo?</span></p>
            <p class="verse_indent"><span class="versenr_indent">12</span> <span class="versetext_indent">Mi faris al Vi, ho Dio, promesojn,<br>
                  Mi plenumos al Vi dankoferojn.</span></p>
            <p class="verse_indent"><span class="versenr_indent">13</span> <span class="versetext_indent">Ĉar Vi savis mian animon de la morto,<br>
                  Kaj miajn piedojn de falpuŝiĝo,<br>
                  Por ke mi iradu antaŭ Dio<br>
                  En la lumo de la vivo.</span></p>
         </p>
         <div class="dist_chapter"></div>
         <h3 class="chapternr">57</h3>
         <p><em>Al la ĥorestro. Por Al-taŝĥet. Verko de David, kiam li forkuris
               de Saul en la kavernon.</em></p>
         <p class="indent">
            <p class="indent_first">Korfavoru min, ho Dio, korfavoru min;<br>
               Ĉar ĉe Vi rifuĝas mia animo,<br>
               Kaj sub la ombro de Viaj flugiloj mi min kaŝas,<br>
               Ĝis pasos la mizeroj.
            </p>
            <p class="verse_indent"><span class="versenr_indent">2</span> <span class="versetext_indent">Mi vokas al Dio Plejalta,<br>
                  Al Dio, kiu decidas pri mi.</span></p>
            <p class="verse_indent"><span class="versenr_indent">3</span> <span class="versetext_indent">Li sendu el la ĉielo kaj helpu min,<br>
                  Li, kiu hontigas miajn persekutanton;                 <span class="sela">Sela.</span><br>
                  Dio sendu Sian favoron kaj Sian veron.</span></p>
            <p class="verse_indent"><span class="versenr_indent">4</span> <span class="versetext_indent">Mia animo estas inter leonoj;<br>
                  Mi kuŝas inter homidoj avidaj, kies dentoj estas ponardegoj<br>
                  kaj sagoj,<br>
                  Kaj kies lango estas akra glavo.</span></p>
            <p class="verse_indent"><span class="versenr_indent">5</span> <span class="versetext_indent">Altiĝu super la ĉielo, ho Dio;<br>
                  Via gloro estu super la tuta tero.</span></p>
         </p>
         <p class="indent">
            <p class="verse_indent"><span class="versenr_indent">6</span> <span class="versetext_indent">Reton ili metis antaŭ miaj piedoj;<br>
                  Ili premis mian animon;<br>
                  Ili fosis antaŭ mi foson,<br>
                  Sed ili mem falis en ĝin.                             <span class="sela">Sela.</span></span></p>
            <p class="verse_indent"><span class="versenr_indent">7</span> <span class="versetext_indent">Fortika estas mia koro, ho Dio, fortika estas mia koro;<br>
                  Mi kantos kaj gloros.</span></p>
            <p class="verse_indent"><span class="versenr_indent">8</span> <span class="versetext_indent">Vekiĝu, mia honoro, vekiĝu, psaltero kaj harpo;<br>
                  Mi vekos la matenan ĉielruĝon.</span></p>
            <p class="verse_indent"><span class="versenr_indent">9</span> <span class="versetext_indent">Mi gloros Vin, ho mia Sinjoro, inter la popoloj;<br>
                  Mi prikantos Vin inter la gentoj.</span></p>
            <p class="verse_indent"><span class="versenr_indent">10</span> <span class="versetext_indent">Ĉar granda ĝis la ĉielo estas Via boneco,<br>
                  Kaj ĝis la nuboj estas Via vero.</span></p>
            <p class="verse_indent"><span class="versenr_indent">11</span> <span class="versetext_indent">Altiĝu super la ĉielo, ho Dio;<br>
                  Via gloro estu super la tuta tero.</span></p>
         </p>
         <div class="dist_chapter"></div>
         <h3 class="chapternr">58</h3>
         <p><em>Al la ĥorestro. Por Al-taŝĥet. Verko de David.</em></p>
         <p class="indent">
            <p class="indent_first">Ĉu efektive vi parolas veron, vi potenculoj?<br>
               Ĉu vi juste juĝas, homidoj?
            </p>
            <p class="verse_indent"><span class="versenr_indent">2</span> <span class="versetext_indent">Kontraŭe, en la koro vi faras krimaĵojn,<br>
                  Sur la tero vi pesas per manoj rabemaj.</span></p>
            <p class="verse_indent"><span class="versenr_indent">3</span> <span class="versetext_indent">De la momento de sia naskiĝo la malvirtuloj devojiĝis;<br>
                  De el la ventro de sia patrino la mensogantoj ekeraris.</span></p>
            <p class="verse_indent"><span class="versenr_indent">4</span> <span class="versetext_indent">Ilia veneno estas simila al la veneno de serpento,<br>
                  De surda aspido, kiu ŝtopas sian orelon,</span></p>
            <p class="verse_indent"><span class="versenr_indent">5</span> <span class="versetext_indent">Kiu ne aŭskultas la vortojn de sorĉistoj,<br>
                  Kiel ajn lertaj en sia arto.</span></p>
            <p class="verse_indent"><span class="versenr_indent">6</span> <span class="versetext_indent">Ho Dio, frakasu iliajn dentojn en ilia buŝo;<br>
                  Frakasu la makzelojn de la junaj leonoj, ho Eternulo!</span></p>
            <p class="verse_indent"><span class="versenr_indent">7</span> <span class="versetext_indent">Ili forverŝiĝu kiel akvo, kiu malaperas;<br>
                  Kiam Li ĵetos Siajn sagojn, ili estu kiel buĉitaj.</span></p>
            <p class="verse_indent"><span class="versenr_indent">8</span> <span class="versetext_indent">Kiel limako konsumiĝanta ili malaperu,<br>
                  Kiel abortaĵo virina, kiu ne vidis la sunon;</span></p>
            <p class="verse_indent"><span class="versenr_indent">9</span> <span class="versetext_indent">Antaŭ ol viaj kaldronoj eksentos la dornojn,<br>
                  Ilin vivajn kaj freŝajn pereigu la ventego.</span></p>
            <p class="verse_indent"><span class="versenr_indent">10</span> <span class="versetext_indent">Ĝojos la virtulo, kiam li vidos venĝon;<br>
                  Li lavos siajn piedojn en la sango de la malvirtulo.</span></p>
            <p class="verse_indent"><span class="versenr_indent">11</span> <span class="versetext_indent">Kaj la homoj diros: Ekzistas rekompenco por la virtulo,<br>
                  Ekzistas Dio, juĝanto sur la tero.</span></p>
         </p>
         <div class="dist_chapter"></div>
         <h3 class="chapternr">59</h3>
         <p><em>Al la ĥorestro. Por Al-taŝĥet. Verko de David, kiam Saul sendis,
               ke oni gardu la domon, por lin mortigi.</em></p>
         <p class="indent">
            <p class="indent_first">Savu min de miaj malamikoj, mia Dio;<br>
               Defendu min kontraŭ tiuj, kiuj leviĝis kontraŭ mi.
            </p>
            <p class="verse_indent"><span class="versenr_indent">2</span> <span class="versetext_indent">Savu min de la krimuloj,<br>
                  Kaj kontraŭ la sangaviduloj helpu min.</span></p>
            <p class="verse_indent"><span class="versenr_indent">3</span> <span class="versetext_indent">Ĉar jen ili embuskas kontraŭ mia animo,<br>
                  Fortuloj kolektiĝas kontraŭ mi,<br>
                  Ne por mia krimo kaj ne por mia peko, ho Eternulo.</span></p>
            <p class="verse_indent"><span class="versenr_indent">4</span> <span class="versetext_indent">Sen kulpo de mia flanko ili kunkuras kaj armiĝas;<br>
                  Rapidu renkonte al mi, kaj rigardu.</span></p>
            <p class="verse_indent"><span class="versenr_indent">5</span> <span class="versetext_indent">Vi, ho Eternulo, Dio Cebaot, Dio de Izrael,<br>
                  Vekiĝu, por punviziti ĉiujn popolojn;<br>
                  Ne indulgu ĉiujn krimajn malbonfarantojn.             <span class="sela">Sela.</span></span></p>
            <p class="verse_indent"><span class="versenr_indent">6</span> <span class="versetext_indent">Ili revenas vespere, bojas kiel hundoj,<br>
                  Kaj iras ĉirkaŭ la urbo.</span></p>
            <p class="verse_indent"><span class="versenr_indent">7</span> <span class="versetext_indent">Jen ili parolaĉas per siaj buŝoj;<br>
                  Glavoj estas sur iliaj lipoj; ĉar kiu, ili diras, aŭdas?</span></p>
            <p class="verse_indent"><span class="versenr_indent">8</span> <span class="versetext_indent">Sed Vi, ho Eternulo, ridos pri ili;<br>
                  Vi mokos ĉiujn popolojn.</span></p>
            <p class="verse_indent"><span class="versenr_indent">9</span> <span class="versetext_indent">Ho mia forto, al Vi mi min turnas;<br>
                  Ĉar Dio estas mia rifuĝo.</span></p>
            <p class="verse_indent"><span class="versenr_indent">10</span> <span class="versetext_indent">Mia bona Dio rapidos al mi;<br>
                  Dio vidigos al mi venĝon sur miaj malamikoj.</span></p>
            <p class="verse_indent"><span class="versenr_indent">11</span> <span class="versetext_indent">Ne mortigu ilin, por ke ne forgesu mia popolo;<br>
                  Disbatu ilin per Via forto kaj faligu ilin,<br>
                  Ho Sinjoro, nia ŝildo.</span></p>
            <p class="verse_indent"><span class="versenr_indent">12</span> <span class="versetext_indent">La parolo de iliaj lipoj estas peko de iliaj buŝoj;<br>
                  Ili kaptiĝu per sia malhumileco,<br>
                  Ĉar ili parolas nur pri ĵurrompo kaj mensogo.</span></p>
            <p class="verse_indent"><span class="versenr_indent">13</span> <span class="versetext_indent">Ekstermu ilin en kolerego, ekstermu, ke ili ne plu ekzistu;<br>
                  Kaj ili eksciu, ke Dio regas ĉe Jakob,<br>
                  Ĝis la limoj de la mondo.                             <span class="sela">Sela.</span></span></p>
            <p class="verse_indent"><span class="versenr_indent">14</span> <span class="versetext_indent">Ili revenas vespere, bojas kiel hundoj,<br>
                  Kaj iras ĉirkaŭ la urbo.</span></p>
            <p class="verse_indent"><span class="versenr_indent">15</span> <span class="versetext_indent">Ili vagas pro manĝo,<br>
                  Kaj sen satiĝo pasigas la nokton.</span></p>
            <p class="verse_indent"><span class="versenr_indent">16</span> <span class="versetext_indent">Sed mi kantos Vian forton,<br>
                  Kaj matene mi gloros Vian bonecon;<br>
                  Ĉar Vi estis por mi defendo kaj rifuĝo<br>
                  En la tago de mia malfeliĉo.</span></p>
            <p class="verse_indent"><span class="versenr_indent">17</span> <span class="versetext_indent">Ho mia forto, al Vi mi kantos;<br>
                  Ĉar Dio estas mia defendo, la Dio de mia favoro.</span></p>
         </p>
         <div class="dist_chapter"></div>
         <h3 class="chapternr">60</h3>
         <p><em>Al la ĥorestro. Por ŝuŝan-eduto. Instrua verko de David, kiam li
               militis kun Sirio Mezopotamia kaj kun Sirio Coba, kaj kiam Joab,
               revenante, batis dek du mil Edomidojn en la Valo de Salo.</em></p>
         <p class="indent">
            <p class="indent_first">Ho Dio, Vi forlasis nin, Vi disbatis nin;<br>
               Vi koleris; rekonsolu nin.
            </p>
            <p class="verse_indent"><span class="versenr_indent">2</span> <span class="versetext_indent">Vi ekskuis la teron kaj fendis ĝin;<br>
                  Resanigu ĝiajn vundojn, ĉar ĝi ŝanceliĝas.</span></p>
            <p class="verse_indent"><span class="versenr_indent">3</span> <span class="versetext_indent">Vi sentigis al Via popolo pezan sorton;<br>
                  Vi trinkigis al ni vinon senkonsciigan.</span></p>
            <p class="verse_indent"><span class="versenr_indent">4</span> <span class="versetext_indent">Sed Vi donis standardon al tiuj, kiuj Vin timas,<br>
                  Por ke ili ĝin levu pro la vero.                      <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Por ke liberiĝu Viaj amatoj,<br>
                  Helpu per Via dekstra mano, kaj aŭskultu min.</span></p>
            <p class="verse_indent"><span class="versenr_indent">6</span> <span class="versetext_indent">Dio diris en Sia sanktejo: Mi triumfos;<br>
                  Mi dividos Ŝeĥemon, kaj la valon Sukot Mi mezuros.</span></p>
            <p class="verse_indent"><span class="versenr_indent">7</span> <span class="versetext_indent">Al Mi apartenas Gilead, al Mi apartenas Manase;<br>
                  Efraim estas la forto de Mia kapo,<br>
                  Jehuda estas Mia sceptro.</span></p>
            <p class="verse_indent"><span class="versenr_indent">8</span> <span class="versetext_indent">Moab estas Mia lavopelvo;<br>
                  Sur Edomon Mi ĵetos Mian ŝuon;<br>
                  Super Filiŝtujo Mi triumfe krios.</span></p>
            <p class="verse_indent"><span class="versenr_indent">9</span> <span class="versetext_indent">Kiu enkondukos min en fortikigitan urbon?<br>
                  Kiu alkondukos min ĝis Edom?</span></p>
            <p class="verse_indent"><span class="versenr_indent">10</span> <span class="versetext_indent">Ĉu ne Vi, ho Dio, forlasis nin?<br>
                  Vi ne eliras, ho Dio, kun niaj militistaroj.</span></p>
            <p class="verse_indent"><span class="versenr_indent">11</span> <span class="versetext_indent">Donu al ni helpon kontraŭ la malamiko;<br>
                  Vanta estas helpo de homo.</span></p>
            <p class="verse_indent"><span class="versenr_indent">12</span> <span class="versetext_indent">Kun Dio ni faros heroaĵojn;<br>
                  Kaj Li dispremos niajn malamikojn.</span></p>
         </p>
         <div class="dist_chapter"></div>
         <h3 class="chapternr">61</h3>
         <p><em>Al la ĥorestro. Por korda instrumento. De David.</em></p>
         <p class="indent">
            <p class="indent_first">Aŭskultu, ho Dio, mian krion;<br>
               Atentu mian preĝon.
            </p>
            <p class="verse_indent"><span class="versenr_indent">2</span> <span class="versetext_indent">De la fino de la tero mi vokas al Vi en la malĝojo de mia<br>
                  koro:<br>
                  Sur rokon tro altan por mi suprenkonduku min.</span></p>
            <p class="verse_indent"><span class="versenr_indent">3</span> <span class="versetext_indent">Ĉar Vi estis mia rifuĝejo,<br>
                  Fortika turo kontraŭ malamiko.</span></p>
            <p class="verse_indent"><span class="versenr_indent">4</span> <span class="versetext_indent">Lasu min loĝi eterne en Via tendo,<br>
                  Havi rifuĝon sub la kovro de Viaj flugiloj.           <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Ĉar Vi, ho Dio, aŭdis miajn promesojn;<br>
                  Vi donis al mi la heredon de tiuj, kiuj timas Vian nomon.</span></p>
            <p class="verse_indent"><span class="versenr_indent">6</span> <span class="versetext_indent">Aldonu tagojn al la tagoj de la reĝo,<br>
                  Ke liaj jaroj daŭru multajn generaciojn.</span></p>
            <p class="verse_indent"><span class="versenr_indent">7</span> <span class="versetext_indent">Li restu eterne antaŭ Dio;<br>
                  Boneco kaj vero laŭ Via volo lin gardu.</span></p>
            <p class="verse_indent"><span class="versenr_indent">8</span> <span class="versetext_indent">Tiel mi prikantos Vian nomon eterne,<br>
                  Plenumante miajn promesojn ĉiutage.</span></p>
         </p>
         <div class="dist_chapter"></div>
         <h3 class="chapternr">62</h3>
         <p><em>Al la ĥorestro. Por Jedutun. Psalmo de David.</em></p>
         <p class="indent">
            <p class="indent_first">Nur al Dio esperas mia animo;<br>
               De Li venas mia savo.
            </p>
            <p class="verse_indent"><span class="versenr_indent">2</span> <span class="versetext_indent">Nur Li estas mia fortikaĵo kaj mia savo, mia rifuĝejo;<br>
                  Mi ne tute renversiĝos.</span></p>
            <p class="verse_indent"><span class="versenr_indent">3</span> <span class="versetext_indent">Ĝis kiam vi insidos kontraŭ viro kaj ĉiuj vi penos faligi<br>
                  lin,<br>
                  Kiel kliniĝintan muron, kiel barilon kadukan?</span></p>
            <p class="verse_indent"><span class="versenr_indent">4</span> <span class="versetext_indent">Ili meditas nur pri tio, ke ili deĵetu lin de lia altaĵo;<br>
                  Plaĉas al ili malvero;<br>
                  Per la buŝo ili benas, kaj interne ili malbenas.      <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Nur Dion fidu, mia animo;<br>
                  Ĉar Li estas mia espero.</span></p>
            <p class="verse_indent"><span class="versenr_indent">6</span> <span class="versetext_indent">Nur Li estas mia fortikaĵo kaj mia savo, mia rifuĝejo;<br>
                  Mi ne renversiĝos.</span></p>
            <p class="verse_indent"><span class="versenr_indent">7</span> <span class="versetext_indent">En Dio estas mia savo kaj mia honoro;<br>
                  Mia forta roko, mia ŝirmo estas en Dio.</span></p>
            <p class="verse_indent"><span class="versenr_indent">8</span> <span class="versetext_indent">Fidu Lin en ĉiu tempo, ho popolo;<br>
                  Elverŝu antaŭ Li vian koron:<br>
                  Dio estas nia defendo.                                <span class="sela">Sela.</span></span></p>
            <p class="verse_indent"><span class="versenr_indent">9</span> <span class="versetext_indent">Nur vantaĵo estas la malaltranguloj, malveraĵo estas la<br>
                  altranguloj;<br>
                  Metitaj sur pesilon, ili ĉiuj estas malpli ol vantaĵo.</span></p>
            <p class="verse_indent"><span class="versenr_indent">10</span> <span class="versetext_indent">Ne fidu perfortaĵon, kaj rabitaĵon ne fidu vane;<br>
                  Kiam kreskos riĉeco, ne atentu ĝin per via koro.</span></p>
            <p class="verse_indent"><span class="versenr_indent">11</span> <span class="versetext_indent">Unu vorton diris Dio,<br>
                  Dufoje mi ĝin aŭdis,<br>
                  Ke la forto estas ĉe Dio.</span></p>
            <p class="verse_indent"><span class="versenr_indent">12</span> <span class="versetext_indent">Kaj Vi, ho mia Sinjoro, havas favorkorecon;<br>
                  Ĉar Vi redonas al homo laŭ liaj faroj.</span></p>
         </p>
         <div class="dist_chapter"></div>
         <h3 class="chapternr">63</h3>
         <p><em>Psalmo de David, kiam li estis en la dezerto de Judujo.</em></p>
         <p class="indent">
            <p class="indent_first">Ho Dio, mia Dio, Vin mi fervore serĉas;<br>
               Soifas pri Vi mia animo, sopiras pri Vi mia karno,<br>
               En lando seka, sensuka, kaj senakva.
            </p>
            <p class="verse_indent"><span class="versenr_indent">2</span> <span class="versetext_indent">Mi volus vidi Vin en Via sanktejo,<br>
                  Vidi Vian forton kaj gloron.</span></p>
            <p class="verse_indent"><span class="versenr_indent">3</span> <span class="versetext_indent">Ĉar Via favoro estas pli bona ol vivo;<br>
                  Miaj lipoj Vin gloras.</span></p>
            <p class="verse_indent"><span class="versenr_indent">4</span> <span class="versetext_indent">Tiel mi Vin gloradus en la daŭro de mia vivo,<br>
                  Levadus miajn manojn pro Via nomo.</span></p>
            <p class="verse_indent"><span class="versenr_indent">5</span> <span class="versetext_indent">Kvazaŭ de graso kaj oleo satiĝus mia animo,<br>
                  Kaj per vortoj de kanto Vin gloradus mia buŝo.</span></p>
            <p class="verse_indent"><span class="versenr_indent">6</span> <span class="versetext_indent">Kiam mi rememoras Vin sur mia lito,<br>
                  En ĉiuj partoj de la nokto mi meditas pri Vi.</span></p>
            <p class="verse_indent"><span class="versenr_indent">7</span> <span class="versetext_indent">Ĉar Vi estis por mi helpo,<br>
                  Kaj en la ombro de Viaj flugiloj mi ĝojas.</span></p>
            <p class="verse_indent"><span class="versenr_indent">8</span> <span class="versetext_indent">Mia animo algluiĝis al Vi;<br>
                  Min subtenas Via dekstra mano.</span></p>
            <p class="verse_indent"><span class="versenr_indent">9</span> <span class="versetext_indent">Kaj tiuj, kiuj penas pereigi mian animon,<br>
                  Iros en la profundon subteran.</span></p>
            <p class="verse_indent"><span class="versenr_indent">10</span> <span class="versetext_indent">Ili estos mortigitaj per glavo,<br>
                  Fariĝos akiro de vulpoj.</span></p>
            <p class="verse_indent"><span class="versenr_indent">11</span> <span class="versetext_indent">Kaj la reĝo ĝojos per Dio;<br>
                  Triumfos ĉiu, kiu ĵuras al Li;<br>
                  Ĉar ŝtopiĝos la buŝo de tiuj, kiuj parolas malveron.</span></p>
         </p>
         <div class="dist_chapter"></div>
         <h3 class="chapternr">64</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Aŭdu, ho Dio, mian krion en mia malĝojo;<br>
               De la teruro pri malamiko gardu mian vivon.
            </p>
            <p class="verse_indent"><span class="versenr_indent">2</span> <span class="versetext_indent">Ŝirmu min kontraŭ la konspiro de maliculoj,<br>
                  Kontraŭ la amaso de krimuloj,</span></p>
            <p class="verse_indent"><span class="versenr_indent">3</span> <span class="versetext_indent">Kiuj akrigis sian langon kiel glavon,<br>
                  Direktis vortojn maldolĉajn, kvazaŭ siajn sagojn,</span></p>
            <p class="verse_indent"><span class="versenr_indent">4</span> <span class="versetext_indent">Por pafi kaŝe kontraŭ senkulpulon;<br>
                  Subite ili pafas kontraŭ lin kaj ne timas.</span></p>
            <p class="verse_indent"><span class="versenr_indent">5</span> <span class="versetext_indent">Ili fortikigas sin en malbona intenco,<br>
                  Ili konsiliĝas, por meti sekrete retojn;<br>
                  Ili diras: Kiu ilin vidos?</span></p>
            <p class="verse_indent"><span class="versenr_indent">6</span> <span class="versetext_indent">Ili elpensas krimojn, kaŝas ilin tre zorge interne en si,<br>
                  En la profundeco de la koro.</span></p>
            <p class="verse_indent"><span class="versenr_indent">7</span> <span class="versetext_indent">Sed Dio pafos kontraŭ ilin;<br>
                  Per sago subita ili estos frapitaj.</span></p>
            <p class="verse_indent"><span class="versenr_indent">8</span> <span class="versetext_indent">Kaj ili falos per sia propra lango;<br>
                  Ĉiuj, kiuj ilin vidos, balancos la kapon.</span></p>
            <p class="verse_indent"><span class="versenr_indent">9</span> <span class="versetext_indent">Kaj ektimos ĉiuj homoj,<br>
                  Kaj ili rakontos la agon de Dio<br>
                  Kaj komprenos Liajn farojn.</span></p>
            <p class="verse_indent"><span class="versenr_indent">10</span> <span class="versetext_indent">La virtulo ĝojos per la Eternulo, kaj fidos Lin;<br>
                  Kaj triumfos ĉiuj, kiuj havas pian koron.</span></p>
         </p>
         <div class="dist_chapter"></div>
         <h3 class="chapternr">65</h3>
         <p><em>Al la ĥorestro. Psalmo de David. Kanto.</em></p>
         <p class="indent">
            <p class="indent_first">Vin oni fidas kaj gloras, ho Dio, en Cion;<br>
               Kaj al Vi oni plenumas promesojn.
            </p>
            <p class="verse_indent"><span class="versenr_indent">2</span> <span class="versetext_indent">Al Vi, kiu aŭskultas preĝon,<br>
                  Venas ĉiu karno.</span></p>
            <p class="verse_indent"><span class="versenr_indent">3</span> <span class="versetext_indent">Krimaĵoj min premas;<br>
                  Niajn pekojn Vi pardonos.</span></p>
            <p class="verse_indent"><span class="versenr_indent">4</span> <span class="versetext_indent">Feliĉa estas tiu, kiun Vi elektas kaj alproksimigas al Vi,<br>
                  Ke li loĝu en Viaj kortoj.<br>
                  Ni satiĝu per la bonaĵoj de Via domo,<br>
                  De Via sankta templo.</span></p>
            <p class="verse_indent"><span class="versenr_indent">5</span> <span class="versetext_indent">Per timindaĵoj Vi respondas al ni en justeco,<br>
                  Ho Dio de nia savo,<br>
                  Espero de ĉiuj finoj de la tero kaj de malproksimaj maroj,</span></p>
            <p class="verse_indent"><span class="versenr_indent">6</span> <span class="versetext_indent">Vi, kiu fortigas montojn per Sia forto,<br>
                  Kiu estas zonita per potenco,</span></p>
            <p class="verse_indent"><span class="versenr_indent">7</span> <span class="versetext_indent">Kiu kvietigas la bruadon de maroj, la bruadon de iliaj<br>
                  ondoj,<br>
                  Kaj la tumulton de popoloj.</span></p>
            <p class="verse_indent"><span class="versenr_indent">8</span> <span class="versetext_indent">Kaj ektimos pro Viaj mirakloj la loĝantoj de la limoj;<br>
                  La lokojn de la sunleviĝo kaj sunsubiro Vi ĝojigas.</span></p>
            <p class="verse_indent"><span class="versenr_indent">9</span> <span class="versetext_indent">Vi memoras pri la tero,<br>
                  Kaj Vi donas al ĝi akvon, kaj Vi forte ĝin riĉigas;<br>
                  La torento de Dio estas plena de akvo;<br>
                  Vi pretigas ĝian panon, ĉar tiel Vi ĝin aranĝis.</span></p>
            <p class="verse_indent"><span class="versenr_indent">10</span> <span class="versetext_indent">Vi donas trinkon al ĝiaj sulkoj,<br>
                  Vi ebenigas ĝiajn bulojn;<br>
                  Per pluvego Vi ĝin moligas,<br>
                  Vi benas ĝiajn kreskaĵojn.</span></p>
            <p class="verse_indent"><span class="versenr_indent">11</span> <span class="versetext_indent">Vi kronas la jaron per Via bono;<br>
                  Kaj la signoj de Viaj piedoj gutas per graso.</span></p>
            <p class="verse_indent"><span class="versenr_indent">12</span> <span class="versetext_indent">La stepoj de dezerto grasiĝas,<br>
                  Kaj la montetoj zoniĝas per ĝojo.</span></p>
            <p class="verse_indent"><span class="versenr_indent">13</span> <span class="versetext_indent">La herbejoj kovriĝas per brutaroj,<br>
                  Kaj la kampoj vestiĝas per greno;<br>
                  Ili ĝojas kaj kantas.</span></p>
         </p>
         <div class="dist_chapter"></div>
         <h3 class="chapternr">66</h3>
         <p><em>Al la ĥorestro. Kanto-psalmo.</em></p>
         <p class="indent">
            <p class="indent_first">Ĝoje kriu al Dio tuta la tero.</p>
            <p class="verse_indent"><span class="versenr_indent">2</span> <span class="versetext_indent">Muziku la gloron de Lia nomo,<br>
                  Faru honoron al Lia gloro.</span></p>
            <p class="verse_indent"><span class="versenr_indent">3</span> <span class="versetext_indent">Diru al Dio: Kiel timindaj estas Viaj faroj!<br>
                  Pro Via granda forto kaŝiĝas antaŭ Vi Viaj malamikoj.</span></p>
            <p class="verse_indent"><span class="versenr_indent">4</span> <span class="versetext_indent">La tuta tero kliniĝas antaŭ Vi kaj kantas al Vi,<br>
                  Kantas Vian nomon.                                    <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Venu, kaj rigardu la farojn de Dio,<br>
                  Kiu estas timinda pro Siaj faroj inter la homidoj.</span></p>
            <p class="verse_indent"><span class="versenr_indent">6</span> <span class="versetext_indent">Li faris el maro sekan teron;<br>
                  Riveron oni transpaŝis piede;<br>
                  Tie ni ĝojis pro Li.</span></p>
            <p class="verse_indent"><span class="versenr_indent">7</span> <span class="versetext_indent">Li regas per Sia potenco eterne;<br>
                  Liaj okuloj rigardas la popolojn;<br>
                  La ribelantoj ne leviĝu.                              <span class="sela">Sela.</span></span></p>
            <p class="verse_indent"><span class="versenr_indent">8</span> <span class="versetext_indent">Laŭdu, ho popoloj, nian Dion,<br>
                  Kaj laŭte aŭdigu Lian gloron.</span></p>
            <p class="verse_indent"><span class="versenr_indent">9</span> <span class="versetext_indent">Li donis vivon al nia animo,<br>
                  Kaj ne lasis falŝanceliĝi nian piedon.</span></p>
            <p class="verse_indent"><span class="versenr_indent">10</span> <span class="versetext_indent">Ĉar Vi esploris nin, ho Dio;<br>
                  Vi refandis nin, kiel oni refandas arĝenton.</span></p>
            <p class="verse_indent"><span class="versenr_indent">11</span> <span class="versetext_indent">Vi enirigis nin en kaptilon,<br>
                  Vi metis ŝarĝon sur niajn lumbojn;</span></p>
            <p class="verse_indent"><span class="versenr_indent">12</span> <span class="versetext_indent">Vi rajdigis homojn sur niaj kapoj;<br>
                  Ni trapasis fajron kaj akvon,<br>
                  Sed Vi elirigis nin en bonstaton.</span></p>
            <p class="verse_indent"><span class="versenr_indent">13</span> <span class="versetext_indent">Mi eniros en Vian domon kun bruloferoj;<br>
                  Mi plenumos al Vi miajn promesojn,</span></p>
            <p class="verse_indent"><span class="versenr_indent">14</span> <span class="versetext_indent">Kiujn eligis miaj lipoj kaj elparolis mia buŝo,<br>
                  Kiam mi estis en premo.</span></p>
            <p class="verse_indent"><span class="versenr_indent">15</span> <span class="versetext_indent">Grasajn bruloferojn mi alportos al Vi kun fumo de virŝafoj;<br>
                  Mi oferos bovidojn kaj kaprojn.                       <span class="sela">Sela.</span></span></p>
            <p class="verse_indent"><span class="versenr_indent">16</span> <span class="versetext_indent">Venu, aŭskultu, ĉiuj, kiuj timas Dion;<br>
                  Kaj mi rakontos, kion Li faris por mia animo.</span></p>
            <p class="verse_indent"><span class="versenr_indent">17</span> <span class="versetext_indent">Al Li mi vokis per mia buŝo,<br>
                  Kaj Lia glorado estis sub mia lango.</span></p>
            <p class="verse_indent"><span class="versenr_indent">18</span> <span class="versetext_indent">Se mi vidus maljustaĵon en mia koro,<br>
                  Mia Sinjoro min ne aŭskultus;</span></p>
            <p class="verse_indent"><span class="versenr_indent">19</span> <span class="versetext_indent">Sed Dio aŭskultis,<br>
                  Li atentis la voĉon de mia preĝo.</span></p>
            <p class="verse_indent"><span class="versenr_indent">20</span> <span class="versetext_indent">Glorata estu Dio,<br>
                  Kiu ne forpuŝis mian preĝon kaj ne rifuzis al mi Sian<br>
                  bonecon.</span></p>
         </p>
         <div class="dist_chapter"></div>
         <h3 class="chapternr">67</h3>
         <p><em>Al la ĥorestro. Por kordaj instrumentoj. Psalmo-kanto.</em></p>
         <p class="indent">
            <p class="indent_first">Dio nin korfavoru kaj benu;<br>
               Li aperigu al ni Sian luman vizaĝon.                  <span class="sela">Sela.</span></p>
            <p class="verse_indent"><span class="versenr_indent">2</span> <span class="versetext_indent">Oni ekkonu sur la tero Vian vojon,<br>
                  En ĉiuj popoloj Vian savon.</span></p>
            <p class="verse_indent"><span class="versenr_indent">3</span> <span class="versetext_indent">Danku Vin popoloj, ho Dio,<br>
                  Danku Vin ĉiuj popoloj.</span></p>
            <p class="verse_indent"><span class="versenr_indent">4</span> <span class="versetext_indent">Ĝoju kaj kantu gentoj,<br>
                  Ĉar Vi juĝas popolojn juste,<br>
                  Kaj gentojn sur la tero Vi regas.                     <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Danku Vin popoloj, ho Dio,<br>
                  Danku Vin ĉiuj popoloj.</span></p>
            <p class="verse_indent"><span class="versenr_indent">6</span> <span class="versetext_indent">La tero donis sian frukton;<br>
                  Benos nin Dio, nia Dio.</span></p>
            <p class="verse_indent"><span class="versenr_indent">7</span> <span class="versetext_indent">Benos nin Dio;<br>
                  Kaj respektu Lin ĉiuj limoj de la tero.</span></p>
         </p>
         <div class="dist_chapter"></div>
         <h3 class="chapternr">68</h3>
         <p><em>Al la ĥorestro. De David. Psalmo-kanto.</em></p>
         <p class="indent">
            <p class="indent_first">Leviĝu Dio, disĵetiĝu Liaj malamikoj,<br>
               Kaj forkuru Liaj malamantoj for de Li.
            </p>
            <p class="verse_indent"><span class="versenr_indent">2</span> <span class="versetext_indent">Kiel dispeliĝas fumo, tiel Vi ilin dispelu;<br>
                  Kiel vakso fandiĝas de fajro, tiel pereu la malvirtuloj<br>
                  antaŭ Dio.</span></p>
            <p class="verse_indent"><span class="versenr_indent">3</span> <span class="versetext_indent">Sed la virtuloj ĝojos, gajos antaŭ Dio,<br>
                  Kaj triumfos ĝojege.</span></p>
            <p class="verse_indent"><span class="versenr_indent">4</span> <span class="versetext_indent">Kantu al Dio, muziku al Lia nomo,<br>
                  Gloru la veturantan sur la nuboj;<br>
                  Lia nomo estas JAH; ĝoju antaŭ Li.</span></p>
            <p class="verse_indent"><span class="versenr_indent">5</span> <span class="versetext_indent">Patro de la orfoj kaj juĝanto de la vidvinoj<br>
                  Estas Dio en Sia sankta loĝejo.</span></p>
            <p class="verse_indent"><span class="versenr_indent">6</span> <span class="versetext_indent">Dio donas domon al soluloj,<br>
                  Elirigas malliberulojn en liberecon;<br>
                  Nur la ribeluloj restas en dezerto.</span></p>
         </p>
         <p class="indent">
            <p class="verse_indent"><span class="versenr_indent">7</span> <span class="versetext_indent">Ho Dio, kiam Vi iris antaŭ Via popolo,<br>
                  Kiam Vi paŝis en la dezerto,                          <span class="sela">Sela.</span></span></p>
            <p class="verse_indent"><span class="versenr_indent">8</span> <span class="versetext_indent">La tero tremis kaj la ĉielo fandiĝis de la vizaĝo de Dio,<br>
                  Tiu Sinaj tremis de la vizaĝo de Dio, Dio de Izrael.</span></p>
            <p class="verse_indent"><span class="versenr_indent">9</span> <span class="versetext_indent">Bonfaran pluvon Vi verŝis, ho Dio, sur Vian heredon,<br>
                  Kaj kiam ĝi perdis la fortojn, Vi ĝin vigligis.</span></p>
            <p class="verse_indent"><span class="versenr_indent">10</span> <span class="versetext_indent">Via gento ekloĝis tie;<br>
                  Vi pretigis per Via boneco ĉion por la malriĉulo, ho Dio.</span></p>
            <p class="verse_indent"><span class="versenr_indent">11</span> <span class="versetext_indent">Mia Sinjoro elparolas vorton;<br>
                  Kaj grandega estas la nombro de la anoncantinoj.</span></p>
            <p class="verse_indent"><span class="versenr_indent">12</span> <span class="versetext_indent">Reĝoj de armeoj forkuras, forkuras;<br>
                  Kaj la hejmesidantino dividas akiron.</span></p>
            <p class="verse_indent"><span class="versenr_indent">13</span> <span class="versetext_indent">Kiam vi kuŝas inter brutejoj,<br>
                  La flugiloj de kolombo estas kovritaj de arĝento,<br>
                  Kaj ĝiaj plumoj de brilanta oro.</span></p>
            <p class="verse_indent"><span class="versenr_indent">14</span> <span class="versetext_indent">Kiam la Plejpotenculo dismetis reĝojn sur la tero,<br>
                  Ĝi brilis kiel neĝo sur Calmon.</span></p>
            <p class="verse_indent"><span class="versenr_indent">15</span> <span class="versetext_indent">Monto de Dio estas la monto Baŝana,<br>
                  Monto multepinta estas la monto Baŝana.</span></p>
            <p class="verse_indent"><span class="versenr_indent">16</span> <span class="versetext_indent">Kial vi, montoj multepintaj, envie rigardas la monton,<br>
                  Kiun Dio elektis, por sidi sur ĝi,<br>
                  Kaj sur kiu la Eternulo loĝos eterne?</span></p>
            <p class="verse_indent"><span class="versenr_indent">17</span> <span class="versetext_indent">Da veturiloj de Dio ekzistas multaj miloj da miloj;<br>
                  Inter ili estas mia Sinjoro sur la sankta Sinaj.</span></p>
            <p class="verse_indent"><span class="versenr_indent">18</span> <span class="versetext_indent">Vi supreniris alten, alkondukis kaptitojn,<br>
                  Prenis donacojn de homoj,<br>
                  Kaj eĉ ribeluloj povas loĝi ĉe la Eternulo, la Dio.</span></p>
            <p class="verse_indent"><span class="versenr_indent">19</span> <span class="versetext_indent">Glorata estu mia Sinjoro, ĉiutage Li zorgas pri ni;<br>
                  Dio estas nia savo.                                   <span class="sela">Sela.</span></span></p>
            <p class="verse_indent"><span class="versenr_indent">20</span> <span class="versetext_indent">Dio estas por ni Dio de savo,<br>
                  Kaj la Eternulo, mia Sinjoro, savas de la morto.</span></p>
            <p class="verse_indent"><span class="versenr_indent">21</span> <span class="versetext_indent">Jes, Dio frakasas la kapon de Siaj malamikoj,<br>
                  La multeharan kranion de tiuj, kiuj obstinas en siaj pekoj.</span></p>
            <p class="verse_indent"><span class="versenr_indent">22</span> <span class="versetext_indent">Mia Sinjoro diris: El Baŝan Mi alkondukos,<br>
                  Mi alkondukos el la profundeco de la maro;</span></p>
            <p class="verse_indent"><span class="versenr_indent">23</span> <span class="versetext_indent">Por ke vi trempu vian piedon en sango,<br>
                  Kaj la lango de viaj hundoj ĝuu de viaj malamikoj.</span></p>
            <p class="verse_indent"><span class="versenr_indent">24</span> <span class="versetext_indent">Oni vidis Vian iron, ho Dio,<br>
                  La iron de mia Dio, mia Reĝo, en la sanktejo.</span></p>
            <p class="verse_indent"><span class="versenr_indent">25</span> <span class="versetext_indent">Antaŭe iris kantistoj, poste kordinstrumentistoj,<br>
                  En la mezo de knabinoj tamburinistinoj.</span></p>
            <p class="verse_indent"><span class="versenr_indent">26</span> <span class="versetext_indent">En la kunvenoj gloru Dion, mian Sinjoron,<br>
                  Vi, devenantoj de Izrael.</span></p>
            <p class="verse_indent"><span class="versenr_indent">27</span> <span class="versetext_indent">Tie estas Benjamen, la plej juna, ilia reganto;<br>
                  La princoj de Jehuda kaj iliaj amasoj;<br>
                  La princoj de Zebulun kaj de Naftali.</span></p>
         </p>
         <p class="indent">
            <p class="verse_indent"><span class="versenr_indent">28</span> <span class="versetext_indent">Via Dio destinis vian forton.<br>
                  Fortikigu, ho Dio, tion, kion Vi faris por ni.</span></p>
            <p class="verse_indent"><span class="versenr_indent">29</span> <span class="versetext_indent">Pro Via templo en Jerusalem<br>
                  La reĝoj alportos al Vi donacojn.</span></p>
            <p class="verse_indent"><span class="versenr_indent">30</span> <span class="versetext_indent">Kvietigu la beston en la kanoj,<br>
                  La aron da bovoj kun la bovidoj,<br>
                  Popoloj, kiuj humiliĝas pro pecoj da arĝento.<br>
                  Li dispelas la popolojn, kiuj deziras batalojn.</span></p>
            <p class="verse_indent"><span class="versenr_indent">31</span> <span class="versetext_indent">Venos eminentuloj el Egiptujo;<br>
                  Etiopujo rapidos, por etendi siajn manojn al Dio.</span></p>
            <p class="verse_indent"><span class="versenr_indent">32</span> <span class="versetext_indent">Regnoj de la tero, kantu al Dio,<br>
                  Muziku al mia Sinjoro,                                <span class="sela">Sela.</span></span></p>
            <p class="verse_indent"><span class="versenr_indent">33</span> <span class="versetext_indent">Kiu regas en la ĉielo de la eternaj ĉieloj.<br>
                  Jen Li tondras per Sia voĉo, forta voĉo.</span></p>
            <p class="verse_indent"><span class="versenr_indent">34</span> <span class="versetext_indent">Gloru la forton de Dio!<br>
                  Super Izrael estas Lia majesto,<br>
                  Kaj Lia potenco estas en la nuboj.</span></p>
            <p class="verse_indent"><span class="versenr_indent">35</span> <span class="versetext_indent">Timinda Vi estas, ho Dio, en Via sanktejo.<br>
                  Li estas la Dio de Izrael,<br>
                  Li donas forton kaj potencon al la popolo.<br>
                  Glorata estu Dio.</span></p>
         </p>
         <div class="dist_chapter"></div>
         <h3 class="chapternr">69</h3>
         <p><em>Al la ĥorestro. Por ŝoŝanoj. De David.</em></p>
         <p class="indent">
            <p class="indent_first">Savu min, ho Dio;<br>
               Ĉar la akvoj venis ĝis mia animo.
            </p>
            <p class="verse_indent"><span class="versenr_indent">2</span> <span class="versetext_indent">Mi profundiĝis en profundan marĉon, kaj mi ne havas, sur kio<br>
                  stari;<br>
                  Mi enfalis en la profundon de la akvo, kaj la fluo min<br>
                  forportas.</span></p>
            <p class="verse_indent"><span class="versenr_indent">3</span> <span class="versetext_indent">Mi senfortiĝis de mia kriado, sekiĝis mia gorĝo;<br>
                  Laciĝis miaj okuloj de la atendado de mia Dio.</span></p>
            <p class="verse_indent"><span class="versenr_indent">4</span> <span class="versetext_indent">Pli multaj ol la haroj de mia kapo estas miaj senkaŭzaj<br>
                  malamantoj;<br>
                  Fortiĝis miaj premantoj, miaj maljustaj malamikoj;<br>
                  Kion mi ne rabis, tion mi devas fordoni.</span></p>
            <p class="verse_indent"><span class="versenr_indent">5</span> <span class="versetext_indent">Ho Dio, Vi scias mian malsaĝecon;<br>
                  Kaj miaj kulpoj ne estas kaŝitaj por Vi.</span></p>
            <p class="verse_indent"><span class="versenr_indent">6</span> <span class="versetext_indent">Ne hontiĝu per mi tiuj, kiuj esperas al Vi, ho mia Sinjoro,<br>
                  Eternulo Cebaot!<br>
                  Ne hontiĝu per mi tiuj, kiuj Vin serĉas, ho Dio de Izrael!</span></p>
            <p class="verse_indent"><span class="versenr_indent">7</span> <span class="versetext_indent">Ĉar pro Vi mi portas malhonoron,<br>
                  Honto kovras mian vizaĝon.</span></p>
            <p class="verse_indent"><span class="versenr_indent">8</span> <span class="versetext_indent">Mi fariĝis fremda por miaj fratoj,<br>
                  Nekonato por la filoj de mia patrino.</span></p>
            <p class="verse_indent"><span class="versenr_indent">9</span> <span class="versetext_indent">Ĉar fervoro pri Via domo min konsumis,<br>
                  Kaj la insultoj de Viaj insultantoj falis sur min.</span></p>
            <p class="verse_indent"><span class="versenr_indent">10</span> <span class="versetext_indent">Kaj mi ploras, mia animo estas en fasto,<br>
                  Kaj pri tio oni min hontigas.</span></p>
            <p class="verse_indent"><span class="versenr_indent">11</span> <span class="versetext_indent">Kiel veston mi metis sur min sakon,<br>
                  Kaj mi fariĝis moka ekzemplo por ili.</span></p>
            <p class="verse_indent"><span class="versenr_indent">12</span> <span class="versetext_indent">Parolas pri mi la sidantoj ĉe la pordego,<br>
                  Kaj la drinkantoj kantas pri mi.</span></p>
            <p class="verse_indent"><span class="versenr_indent">13</span> <span class="versetext_indent">Kaj mi preĝas al Vi, ho Eternulo, en favora tempo;<br>
                  Ho Dio, pro Via granda boneco respondu al mi per Via vera<br>
                  helpo.</span></p>
            <p class="verse_indent"><span class="versenr_indent">14</span> <span class="versetext_indent">Eligu min el la ŝlimo, ke mi ne dronu;<br>
                  Mi estu savita kontraŭ miaj malamantoj kaj el profunda akvo.</span></p>
            <p class="verse_indent"><span class="versenr_indent">15</span> <span class="versetext_indent">Ne fortiru min fluo de la akvo,<br>
                  Ne englutu min profundo,<br>
                  Kaj abismo ne fermu super mi sian buŝon.</span></p>
            <p class="verse_indent"><span class="versenr_indent">16</span> <span class="versetext_indent">Aŭskultu min, ho Eternulo, ĉar bona estas Via favorkoreco;<br>
                  Laŭ Via kompatemeco turnu Vin al mi.</span></p>
            <p class="verse_indent"><span class="versenr_indent">17</span> <span class="versetext_indent">Kaj ne kaŝu antaŭ Via sklavo Vian vizaĝon, ĉar mi suferas;<br>
                  Rapidu, aŭskultu min.</span></p>
            <p class="verse_indent"><span class="versenr_indent">18</span> <span class="versetext_indent">Alproksimiĝu al mia animo, savu ĝin;<br>
                  Spite miajn malamikojn liberigu min.</span></p>
            <p class="verse_indent"><span class="versenr_indent">19</span> <span class="versetext_indent">Vi scias mian malhonoron kaj mian honton kaj mian mokatecon;<br>
                  Antaŭ Vi estas ĉiuj miaj premantoj.</span></p>
            <p class="verse_indent"><span class="versenr_indent">20</span> <span class="versetext_indent">Honto rompis mian koron, kaj mi senfortiĝis;<br>
                  Mi atendis kompatantojn, sed ili forestis;<br>
                  Konsolantojn, sed mi ne trovis.</span></p>
            <p class="verse_indent"><span class="versenr_indent">21</span> <span class="versetext_indent">Kaj ili donis al mi por manĝo galon,<br>
                  Kaj en mia soifo ili trinkigis al mi vinagron.</span></p>
            <p class="verse_indent"><span class="versenr_indent">22</span> <span class="versetext_indent">Ilia tablo antaŭ ili fariĝu reto,<br>
                  Kaj ilia prospero fariĝu kaptilo.</span></p>
            <p class="verse_indent"><span class="versenr_indent">23</span> <span class="versetext_indent">Mallumiĝu iliaj okuloj, ke ili ne vidu;<br>
                  Kaj iliajn lumbojn malfortigu por ĉiam.</span></p>
            <p class="verse_indent"><span class="versenr_indent">24</span> <span class="versetext_indent">Verŝu sur ilin Vian furiozon,<br>
                  Kaj la flamo de Via kolero ilin ataku.</span></p>
            <p class="verse_indent"><span class="versenr_indent">25</span> <span class="versetext_indent">Ilia loĝejo dezertiĝu,<br>
                  En iliaj tendoj ne ekzistu loĝanto.</span></p>
            <p class="verse_indent"><span class="versenr_indent">26</span> <span class="versetext_indent">Ĉar tiun, kiun Vi frapis, ili persekutas,<br>
                  Kaj la suferojn de Viaj batitoj ili rakontas.</span></p>
            <p class="verse_indent"><span class="versenr_indent">27</span> <span class="versetext_indent">Aldonu kulpon al ilia kulpo,<br>
                  Ke ili ne atingu Vian bonecon.</span></p>
            <p class="verse_indent"><span class="versenr_indent">28</span> <span class="versetext_indent">Ili estu elstrekitaj el la libro de vivantoj,<br>
                  Kaj ili ne estu skribitaj kune kun virtuloj.</span></p>
            <p class="verse_indent"><span class="versenr_indent">29</span> <span class="versetext_indent">Sed mi estas malriĉa kaj suferanta;<br>
                  Via helpo min defendu, ho Dio.</span></p>
            <p class="verse_indent"><span class="versenr_indent">30</span> <span class="versetext_indent">Mi gloros la nomon de Dio per kanto,<br>
                  Kaj mi rakontos en danko Lian grandecon.</span></p>
            <p class="verse_indent"><span class="versenr_indent">31</span> <span class="versetext_indent">Kaj ĝi estos pli agrabla al la Eternulo,<br>
                  Ol bovo aŭ bovido kun kornoj kaj fendohavaj hufoj.</span></p>
            <p class="verse_indent"><span class="versenr_indent">32</span> <span class="versetext_indent">Vidos humiluloj kaj ĝojos!<br>
                  Ho serĉantoj de Dio, via koro reviviĝu.</span></p>
            <p class="verse_indent"><span class="versenr_indent">33</span> <span class="versetext_indent">Ĉar la Eternulo aŭskultas humilulojn,<br>
                  Kaj Siajn malliberulojn Li ne malŝatas.</span></p>
            <p class="verse_indent"><span class="versenr_indent">34</span> <span class="versetext_indent">Gloru Lin la ĉielo kaj la tero,<br>
                  La maroj, kaj ĉio, kio en ili moviĝas.</span></p>
            <p class="verse_indent"><span class="versenr_indent">35</span> <span class="versetext_indent">Ĉar Dio helpos Cionon kaj konstruos la urbojn de Judujo,<br>
                  Ke oni tie loĝos kaj ilin heredos.</span></p>
            <p class="verse_indent"><span class="versenr_indent">36</span> <span class="versetext_indent">Kaj la idaro de Liaj sklavoj ĝin heredos,<br>
                  Kaj la amantoj de Lia nomo loĝos en ĝi.</span></p>
         </p>
         <div class="dist_chapter"></div>
         <h3 class="chapternr">70</h3>
         <p><em>Al la ĥorestro. De David. Pro memoro.</em></p>
         <p class="indent">
            <p class="indent_first">Volu, ho Dio, savi min;<br>
               Ho Eternulo, rapidu helpi min.
            </p>
            <p class="verse_indent"><span class="versenr_indent">2</span> <span class="versetext_indent">Hontiĝu kaj konfuziĝu tiuj, kiuj serĉas mian animon;<br>
                  Retiriĝu kaj estu mokataj tiuj, kiuj deziras al mi malbonon.</span></p>
            <p class="verse_indent"><span class="versenr_indent">3</span> <span class="versetext_indent">Kun honto iru returne tiuj,<br>
                  Kiuj diras al mi: Ha, ha!</span></p>
            <p class="verse_indent"><span class="versenr_indent">4</span> <span class="versetext_indent">Gaju kaj ĝoju pro Vi ĉiuj Viaj serĉantoj;<br>
                  Kaj la amantoj de Via savo diru ĉiam:<br>
                  Granda estas Dio.</span></p>
            <p class="verse_indent"><span class="versenr_indent">5</span> <span class="versetext_indent">Kaj mi estas mizera kaj malriĉa;<br>
                  Ho Dio, rapidu al mi.<br>
                  Vi estas mia helpo kaj mia savanto;<br>
                  Ho Eternulo, ne malrapidu.</span></p>
         </p>
         <div class="dist_chapter"></div>
         <h3 class="chapternr">71</h3>
         <p class="indent">
            <p class="indent_first">Vin, ho Eternulo, mi fidas:<br>
               Mi neniam estu hontigita.
            </p>
            <p class="verse_indent"><span class="versenr_indent">2</span> <span class="versetext_indent">Per Via justeco savu min kaj liberigu min;<br>
                  Klinu al mi Vian orelon, kaj helpu min.</span></p>
            <p class="verse_indent"><span class="versenr_indent">3</span> <span class="versetext_indent">Estu por mi fortika roko, kien mi povus ĉiam veni,<br>
                  Kiun Vi destinis por mia savo;<br>
                  Ĉar Vi estas mia roko kaj mia fortikaĵo.</span></p>
            <p class="verse_indent"><span class="versenr_indent">4</span> <span class="versetext_indent">Ho mia Dio, liberigu min el la mano de malbonulo,<br>
                  El la mano de krimulo kaj premanto.</span></p>
            <p class="verse_indent"><span class="versenr_indent">5</span> <span class="versetext_indent">Ĉar Vi estas mia espero, ho mia Sinjoro;<br>
                  La Eternulo estas mia fido de post mia juneco.</span></p>
            <p class="verse_indent"><span class="versenr_indent">6</span> <span class="versetext_indent">Vin mi fidis de la embrieco,<br>
                  De la ventro de mia patrino Vi estas mia protektanto;<br>
                  Vin mi ĉiam gloros.</span></p>
            <p class="verse_indent"><span class="versenr_indent">7</span> <span class="versetext_indent">Mirindaĵo mi estis por multaj;<br>
                  Kaj Vi estas mia forta rifuĝejo.</span></p>
            <p class="verse_indent"><span class="versenr_indent">8</span> <span class="versetext_indent">Mia buŝo estas plena de glorado por Vi,<br>
                  Ĉiutage de Via majesto.</span></p>
            <p class="verse_indent"><span class="versenr_indent">9</span> <span class="versetext_indent">Ne forpuŝu min en la tempo de maljuneco;<br>
                  Kiam konsumiĝos miaj fortoj, tiam ne forlasu min.</span></p>
            <p class="verse_indent"><span class="versenr_indent">10</span> <span class="versetext_indent">Ĉar miaj malamikoj parolas pri mi,<br>
                  Kaj tiuj, kiuj insidas kontraŭ mia animo, konsiliĝas inter<br>
                  si,</span></p>
            <p class="verse_indent"><span class="versenr_indent">11</span> <span class="versetext_indent">Dirante: Dio lin forlasis;<br>
                  Persekutu kaj kaptu lin, ĉar neniu lin savos.</span></p>
            <p class="verse_indent"><span class="versenr_indent">12</span> <span class="versetext_indent">Ho Dio, ne malproksimiĝu de mi;<br>
                  Ho mia Dio, rapidu, por helpi min.</span></p>
            <p class="verse_indent"><span class="versenr_indent">13</span> <span class="versetext_indent">Estu hontigitaj kaj malaperu la persekutantoj de mia animo;<br>
                  De honto kaj malhonoro estu kovritaj tiuj, kiuj deziras al<br>
                  mi malbonon.</span></p>
            <p class="verse_indent"><span class="versenr_indent">14</span> <span class="versetext_indent">Kaj mi ĉiam fidos<br>
                  Kaj ĉiam pligrandigos Vian gloron.</span></p>
            <p class="verse_indent"><span class="versenr_indent">15</span> <span class="versetext_indent">Mia buŝo rakontos Vian justecon,<br>
                  Ĉiutage Vian helpon,<br>
                  Ĉar mi ne povus ĉion elkalkuli.</span></p>
            <p class="verse_indent"><span class="versenr_indent">16</span> <span class="versetext_indent">Mi gloros la fortojn de mia Sinjoro, la Eternulo;<br>
                  Mi rakontos nur Vian justecon.</span></p>
            <p class="verse_indent"><span class="versenr_indent">17</span> <span class="versetext_indent">Ho Dio, Vi instruis min detempe de mia juneco;<br>
                  Kaj ĝis nun mi predikas pri Viaj mirakloj.</span></p>
            <p class="verse_indent"><span class="versenr_indent">18</span> <span class="versetext_indent">Ankaŭ ĝis la maljuneco kaj grizeco ne forlasu min, ho Dio,<br>
                  Ĝis mi rakontos pri Via brako al la estonta generacio,<br>
                  Pri Via forto al ĉiuj venontoj.</span></p>
            <p class="verse_indent"><span class="versenr_indent">19</span> <span class="versetext_indent">Via justeco, ho Dio, estas tre alta;<br>
                  En la grandaj faroj, kiujn Vi plenumis,<br>
                  Ho Dio, kiu Vin egalas?</span></p>
            <p class="verse_indent"><span class="versenr_indent">20</span> <span class="versetext_indent">Vi vidigis al mi grandajn kaj kruelajn suferojn,<br>
                  Sed Vi denove min vivigis,<br>
                  Kaj el la abismoj de la tero Vi denove min eligis.</span></p>
            <p class="verse_indent"><span class="versenr_indent">21</span> <span class="versetext_indent">Vi pliigas mian grandecon<br>
                  Kaj denove min konsolas.</span></p>
            <p class="verse_indent"><span class="versenr_indent">22</span> <span class="versetext_indent">Kaj mi gloros Vin per psaltero por Via fideleco, ho mia Dio;<br>
                  Mi kantos al Vi per harpo,<br>
                  Ho Sanktulo de Izrael!</span></p>
            <p class="verse_indent"><span class="versenr_indent">23</span> <span class="versetext_indent">Ĝojas miaj lipoj, kiam mi kantas al Vi;<br>
                  Kaj mia animo, kiun Vi savis.</span></p>
            <p class="verse_indent"><span class="versenr_indent">24</span> <span class="versetext_indent">Kaj mia lango ĉiutage rakontas Vian justecon;<br>
                  Ĉar hontigitaj kaj malhonoritaj estas tiuj, kiuj deziras al<br>
                  mi malbonon.</span></p>
         </p>
         <div class="dist_chapter"></div>
         <h3 class="chapternr">72</h3>
         <p><em>Pri Salomono.</em></p>
         <p class="indent">
            <p class="indent_first">Ho Dio, Vian juĝon donu al la reĝo<br>
               Kaj Vian justecon al la reĝido.
            </p>
            <p class="verse_indent"><span class="versenr_indent">2</span> <span class="versetext_indent">Li juĝu Vian popolon kun vero<br>
                  Kaj Viajn prematojn kun justeco.</span></p>
            <p class="verse_indent"><span class="versenr_indent">3</span> <span class="versetext_indent">La montoj alportu al la popolo pacon,<br>
                  Ankaŭ la montetoj, per justeco.</span></p>
            <p class="verse_indent"><span class="versenr_indent">4</span> <span class="versetext_indent">Li juĝu la prematojn en la popolo,<br>
                  Li savu la filojn de senhavulo,<br>
                  Kaj li dispremu la premanton.</span></p>
            <p class="verse_indent"><span class="versenr_indent">5</span> <span class="versetext_indent">Oni timu Vin tiel longe, kiel ekzistos la suno kaj la luno,<br>
                  De generacioj al generacioj.</span></p>
            <p class="verse_indent"><span class="versenr_indent">6</span> <span class="versetext_indent">Li malleviĝu, kiel pluvo sur falĉitan herbejon;<br>
                  Kiel gutoj, kiuj malsekigas la teron.</span></p>
            <p class="verse_indent"><span class="versenr_indent">7</span> <span class="versetext_indent">En liaj tagoj floru virtulo kaj granda paco,<br>
                  Ĝis ne plu ekzistos la luno.</span></p>
            <p class="verse_indent"><span class="versenr_indent">8</span> <span class="versetext_indent">Li regu de maro ĝis maro<br>
                  Kaj de la Rivero ĝis la finoj de la tero.</span></p>
            <p class="verse_indent"><span class="versenr_indent">9</span> <span class="versetext_indent">Kliniĝu antaŭ li la dezertanoj,<br>
                  Kaj liaj malamikoj leku polvon.</span></p>
            <p class="verse_indent"><span class="versenr_indent">10</span> <span class="versetext_indent">La reĝoj de Tarŝiŝ kaj de la insuloj alportu donacojn;<br>
                  La reĝoj de Ŝeba kaj Seba venigu donojn.</span></p>
            <p class="verse_indent"><span class="versenr_indent">11</span> <span class="versetext_indent">Kliniĝu antaŭ li ĉiuj reĝoj;<br>
                  Ĉiuj popoloj lin servu.</span></p>
            <p class="verse_indent"><span class="versenr_indent">12</span> <span class="versetext_indent">Ĉar li savos ploregantan malriĉulon<br>
                  Kaj senhelpan mizerulon.</span></p>
            <p class="verse_indent"><span class="versenr_indent">13</span> <span class="versetext_indent">Li estos favorkora por malriĉulo kaj senhavulo,<br>
                  Kaj li savos la animojn de mizeruloj.</span></p>
            <p class="verse_indent"><span class="versenr_indent">14</span> <span class="versetext_indent">De malico kaj krimo li savos iliajn animojn;<br>
                  Kaj kara estos ilia sango en liaj okuloj.</span></p>
            <p class="verse_indent"><span class="versenr_indent">15</span> <span class="versetext_indent">Kaj li vivu, kaj oni donu al li el la oro de Ŝeba;<br>
                  Kaj oni ĉiam preĝu por li, kaj ĉiutage oni lin benu.</span></p>
            <p class="verse_indent"><span class="versenr_indent">16</span> <span class="versetext_indent">Estu multe da greno en la lando;<br>
                  Sur la supro de la montoj ĝiaj spikoj ondiĝu kiel Lebanon;<br>
                  Kaj en la urboj ĉio floru, kiel herbo sur la tero.</span></p>
            <p class="verse_indent"><span class="versenr_indent">17</span> <span class="versetext_indent">Lia nomo estu eterna;<br>
                  Tiel longe, kiel ekzistas la suno, kresku lia nomo;<br>
                  Ĉiuj popoloj sin benu per li kaj gloru lin.</span></p>
         </p>
         <p class="indent">
            <p class="verse_indent"><span class="versenr_indent">18</span> <span class="versetext_indent">Glorata estu Dio la Eternulo, Dio de Izrael,<br>
                  Kiu sola faras miraklojn.</span></p>
            <p class="verse_indent"><span class="versenr_indent">19</span> <span class="versetext_indent">Kaj laŭdata estu Lia glora nomo eterne;<br>
                  Kaj Lia gloro plenigu la tutan teron.<br>
                  Amen, kaj amen!</span></p>
         </p>
         <p class="indent">
            <p class="verse_indent"><span class="versenr_indent">20</span> <span class="versetext_indent">Finiĝis la preĝoj de David, filo de Jiŝaj.</span></p>
         </p>
      </div>
      <div class="@type">
         <h3 class="head">LIBRO TRIA</h3>
         <div class="dist_chapter"></div>
         <h3 class="chapternr">73</h3>
         <p><em>Psalmo de Asaf.</em></p>
         <p class="indent">
            <p class="indent_first">Jes, bona estas Dio por Izrael,<br>
               Por tiuj, kiuj havas puran koron.
            </p>
            <p class="verse_indent"><span class="versenr_indent">2</span> <span class="versetext_indent">Sed mi ― apenaŭ ne falŝanceliĝis miaj piedoj,<br>
                  Preskaŭ elglitis miaj paŝoj.</span></p>
            <p class="verse_indent"><span class="versenr_indent">3</span> <span class="versetext_indent">Ĉar mi ĉagreniĝis pro la fanfaronuloj,<br>
                  Vidante la bonstaton de la malvirtuloj.</span></p>
            <p class="verse_indent"><span class="versenr_indent">4</span> <span class="versetext_indent">Ĉar ili ne havas suferojn de morto,<br>
                  Kaj iliaj fortoj estas fortikaj.</span></p>
            <p class="verse_indent"><span class="versenr_indent">5</span> <span class="versetext_indent">Ili ne partoprenas en la zorgoj de homoj,<br>
                  Kaj ili ne suferas kun aliaj homoj.</span></p>
            <p class="verse_indent"><span class="versenr_indent">6</span> <span class="versetext_indent">Tial ilian kolon ĉirkaŭvolvis fiereco,<br>
                  Kaj perforteco ilin vestas kiel ornamo.</span></p>
            <p class="verse_indent"><span class="versenr_indent">7</span> <span class="versetext_indent">Pro graso elmetiĝis iliaj okuloj,<br>
                  Superbordiĝis en ilia koro la intencoj.</span></p>
            <p class="verse_indent"><span class="versenr_indent">8</span> <span class="versetext_indent">Ili mokas, ili parolas malbonintence pri premado;<br>
                  Ili parolas de alte.</span></p>
            <p class="verse_indent"><span class="versenr_indent">9</span> <span class="versetext_indent">Kontraŭ la ĉielon ili levas sian buŝon,<br>
                  Kaj ilia lango promenas sur la tero.</span></p>
            <p class="verse_indent"><span class="versenr_indent">10</span> <span class="versetext_indent">Tial tien ankaŭ iras Lia popolo,<br>
                  Kaj ili akvon ĉerpas abunde.</span></p>
            <p class="verse_indent"><span class="versenr_indent">11</span> <span class="versetext_indent">Kaj ili diras: Kiel Dio scias?<br>
                  Kaj ĉu la Plejaltulo komprenas?</span></p>
            <p class="verse_indent"><span class="versenr_indent">12</span> <span class="versetext_indent">Jen tiuj estas malvirtuloj,<br>
                  Kaj ili estas feliĉuloj de la mondo kaj atingis riĉecon!</span></p>
            <p class="verse_indent"><span class="versenr_indent">13</span> <span class="versetext_indent">Nur vane mi purigis mian koron<br>
                  Kaj lavis per senkulpeco miajn manojn,</span></p>
            <p class="verse_indent"><span class="versenr_indent">14</span> <span class="versetext_indent">Kaj mi turmentiĝas ĉiutage<br>
                  Kaj mi suferas punon ĉiumatene!</span></p>
            <p class="verse_indent"><span class="versenr_indent">15</span> <span class="versetext_indent">Se mi intencus paroli kiel ili,<br>
                  Tiam mi fariĝus perfida al la generacio de Viaj filoj.</span></p>
            <p class="verse_indent"><span class="versenr_indent">16</span> <span class="versetext_indent">Mi meditis, por kompreni ĉi tion;<br>
                  Sed ĝi estis malfacila en miaj okuloj,</span></p>
            <p class="verse_indent"><span class="versenr_indent">17</span> <span class="versetext_indent">Ĝis mi venis en la sanktejon de Dio<br>
                  Kaj ekkomprenis la finon de tio.</span></p>
            <p class="verse_indent"><span class="versenr_indent">18</span> <span class="versetext_indent">Vi starigas ilin sur glitiga loko;<br>
                  Kaj Vi ĵetas ilin en pereon.</span></p>
            <p class="verse_indent"><span class="versenr_indent">19</span> <span class="versetext_indent">Kiel momente ili ruiniĝis!<br>
                  Pereis, malaperis de subita teruro!</span></p>
            <p class="verse_indent"><span class="versenr_indent">20</span> <span class="versetext_indent">Simile al sonĝo post la vekiĝo,<br>
                  Vi, ho mia Sinjoro, en kolero tute sensignifigas ilian<br>
                  bildon.</span></p>
            <p class="verse_indent"><span class="versenr_indent">21</span> <span class="versetext_indent">Kiam bolis mia koro<br>
                  Kaj turmentiĝis mia internaĵo,</span></p>
            <p class="verse_indent"><span class="versenr_indent">22</span> <span class="versetext_indent">Tiam mi estis senklerulo kaj mi ne komprenis;<br>
                  Mi estis kiel bruto antaŭ Vi.</span></p>
            <p class="verse_indent"><span class="versenr_indent">23</span> <span class="versetext_indent">Sed mi ĉiam estas apud Vi;<br>
                  Vi tenas min je la dekstra mano.</span></p>
            <p class="verse_indent"><span class="versenr_indent">24</span> <span class="versetext_indent">Per Via konsilo Vi min kondukas,<br>
                  Kaj poste Vi akceptas min kun honoro.</span></p>
            <p class="verse_indent"><span class="versenr_indent">25</span> <span class="versetext_indent">Kiu estas por mi en la ĉielo?<br>
                  Kaj krom Vi mi nenion volas sur la tero.</span></p>
            <p class="verse_indent"><span class="versenr_indent">26</span> <span class="versetext_indent">Konsumiĝas mia karno kaj mia koro;<br>
                  Sed la fortikaĵo de mia koro kaj mia parto estas Dio por<br>
                  eterne.</span></p>
            <p class="verse_indent"><span class="versenr_indent">27</span> <span class="versetext_indent">Jen tiuj, kiuj malproksimiĝas de Vi, pereas;<br>
                  Vi ekstermas ĉiun, kiu perfidiĝis al Vi.</span></p>
            <p class="verse_indent"><span class="versenr_indent">28</span> <span class="versetext_indent">Sed al mi estas bone, ke mi estas proksima al Dio;<br>
                  Sur mian Sinjoron, sur la Eternulon, mi metis mian fidon,<br>
                  Por rakonti ĉiujn Viajn farojn.</span></p>
         </p>
         <div class="dist_chapter"></div>
         <h3 class="chapternr">74</h3>
         <p><em>Instruo de Asaf.</em></p>
         <p class="indent">
            <p class="indent_first">Kial, ho Dio, Vi forpuŝis nin por ĉiam?<br>
               Kial fumas Via kolero kontraŭ la ŝafoj de Via paŝtejo?
            </p>
            <p class="verse_indent"><span class="versenr_indent">2</span> <span class="versetext_indent">Rememoru Vian komunumon, kiun Vi aĉetis en la tempo antikva,<br>
                  La genton de Via heredo, kiun Vi liberigis,<br>
                  Ĉi tiun monton Cion, sur kiu Vi loĝiĝis.</span></p>
            <p class="verse_indent"><span class="versenr_indent">3</span> <span class="versetext_indent">Direktu Viajn paŝojn al la eternaj ruinoj,<br>
                  Al ĉio, kion detruis malamiko en la sanktejo.</span></p>
            <p class="verse_indent"><span class="versenr_indent">4</span> <span class="versetext_indent">Krias Viaj malamikoj en Via domo,<br>
                  Metis tie siajn signojn.</span></p>
            <p class="verse_indent"><span class="versenr_indent">5</span> <span class="versetext_indent">Oni vidas, kiel ili levas la hakilojn<br>
                  Kontraŭ la lignajn plektaĵojn.</span></p>
            <p class="verse_indent"><span class="versenr_indent">6</span> <span class="versetext_indent">Kaj nun ĉiujn ĝiajn skulptaĵojn<br>
                  Ili dishakas per hakilo kaj marteloj.</span></p>
            <p class="verse_indent"><span class="versenr_indent">7</span> <span class="versetext_indent">Ili bruligis per fajro Vian sanktejon,<br>
                  Malhonore alterigis la loĝejon de Via nomo.</span></p>
            <p class="verse_indent"><span class="versenr_indent">8</span> <span class="versetext_indent">Ili diris en sia koro: Ni ruinigos ilin tute;<br>
                  Ili forbruligis ĉiujn domojn de Dio en la lando.</span></p>
            <p class="verse_indent"><span class="versenr_indent">9</span> <span class="versetext_indent">Niajn signojn ni ne vidis;<br>
                  Jam ne ekzistas profeto,<br>
                  Kaj neniu ĉe ni scias, kiel longe tio daŭros.</span></p>
            <p class="verse_indent"><span class="versenr_indent">10</span> <span class="versetext_indent">Kiel longe, ho Dio, mokos la premanto?<br>
                  Ĉu eterne la malamiko insultos Vian nomon?</span></p>
            <p class="verse_indent"><span class="versenr_indent">11</span> <span class="versetext_indent">Kial Vi retenas Vian brakon kaj Vian dekstran manon?<br>
                  Ekstermu ilin el Via basko.</span></p>
         </p>
         <p class="indent">
            <p class="verse_indent"><span class="versenr_indent">12</span> <span class="versetext_indent">Dio estas ja mia Reĝo de antikve,<br>
                  Li faras savon sur la tero.</span></p>
            <p class="verse_indent"><span class="versenr_indent">13</span> <span class="versetext_indent">Vi disŝiris per Via forto la maron,<br>
                  Vi rompis la kapojn de balenoj en la akvo;</span></p>
            <p class="verse_indent"><span class="versenr_indent">14</span> <span class="versetext_indent">Vi disbatis la kapojn de la levjatano,<br>
                  Vi donis ĝin por manĝo al la bestoj de la dezerto;</span></p>
            <p class="verse_indent"><span class="versenr_indent">15</span> <span class="versetext_indent">Vi elfendis fonton kaj torenton,<br>
                  Vi elsekigis potencajn riverojn.</span></p>
            <p class="verse_indent"><span class="versenr_indent">16</span> <span class="versetext_indent">Al Vi apartenas la tago, kaj al Vi apartenas la nokto;<br>
                  Vi aranĝis lumon kaj sunon;</span></p>
            <p class="verse_indent"><span class="versenr_indent">17</span> <span class="versetext_indent">Vi difinis ĉiujn limojn de la tero;<br>
                  La someron kaj la vintron Vi aranĝis.</span></p>
            <p class="verse_indent"><span class="versenr_indent">18</span> <span class="versetext_indent">Rememoru tion, ke malamiko insultas la Eternulon<br>
                  Kaj popolo malsaĝa malhonoras Vian nomon.</span></p>
            <p class="verse_indent"><span class="versenr_indent">19</span> <span class="versetext_indent">Ne fordonu al sovaĝa besto la animon de Via turto;<br>
                  La anaron de Viaj mizeruloj ne forgesu por ĉiam.</span></p>
            <p class="verse_indent"><span class="versenr_indent">20</span> <span class="versetext_indent">Rememoru la interligon,<br>
                  Ĉar ĉiuj mallumaj lokoj de la tero estas plenaj de rabejoj.</span></p>
            <p class="verse_indent"><span class="versenr_indent">21</span> <span class="versetext_indent">La suferanto ne reiru hontigita;<br>
                  Malriĉulo kaj mizerulo gloru Vian nomon.</span></p>
            <p class="verse_indent"><span class="versenr_indent">22</span> <span class="versetext_indent">Leviĝu, ho Dio, defendu Vian aferon;<br>
                  Rememoru la malhonoron, kiun malsaĝulo faras al Vi ĉiutage.</span></p>
            <p class="verse_indent"><span class="versenr_indent">23</span> <span class="versetext_indent">Ne forgesu la krion de Viaj malamikoj;<br>
                  La bruo de tiuj, kiuj leviĝis kontraŭ Vi, konstante kreskas.</span></p>
         </p>
         <div class="dist_chapter"></div>
         <h3 class="chapternr">75</h3>
         <p><em>Al la ĥorestro. Por Al-taŝĥet. Psalmo de Asaf. Kanto.</em></p>
         <p class="indent">
            <p class="indent_first">Ni gloras Vin, ho Dio, ni gloras Vin;<br>
               Proksima estas Via nomo;<br>
               Oni rakontas Viajn miraklojn.
            </p>
            <p class="verse_indent"><span class="versenr_indent">2</span> <span class="versetext_indent">Kiam Mi elektos tempon,<br>
                  Mi faros justan juĝon.</span></p>
            <p class="verse_indent"><span class="versenr_indent">3</span> <span class="versetext_indent">Tremas la tero kaj ĉiuj ĝiaj loĝantoj;<br>
                  Mi fortikigis ĝiajn kolonojn.                         <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Mi diras al la fanfaronuloj: Ne fanfaronu;<br>
                  Kaj al la malvirtuloj: Ne levu kornon;</span></p>
            <p class="verse_indent"><span class="versenr_indent">5</span> <span class="versetext_indent">Ne levu supren vian kornon,<br>
                  Ne parolu kun nefleksebla kolo;</span></p>
            <p class="verse_indent"><span class="versenr_indent">6</span> <span class="versetext_indent">Ĉar ne de oriento kaj ne de okcidento<br>
                  Kaj ne de la dezerto venas alteco.</span></p>
            <p class="verse_indent"><span class="versenr_indent">7</span> <span class="versetext_indent">Nur Dio estas juĝanto;<br>
                  Unu homon Li malaltigas, kaj alian Li altigas.</span></p>
            <p class="verse_indent"><span class="versenr_indent">8</span> <span class="versetext_indent">Ĉar la pokalo estas en la mano de la Eternulo,<br>
                  Kaj la vino ŝaŭmas, plena de aromaĵo, kaj Li verŝas el ĝi;<br>
                  Sed nur ĝian feĉon elsuĉos kaj trinkos ĉiuj malvirtuloj de<br>
                  la tero.</span></p>
            <p class="verse_indent"><span class="versenr_indent">9</span> <span class="versetext_indent">Kaj mi eterne predikos,<br>
                  Mi kantos al la Dio de Jakob.</span></p>
            <p class="verse_indent"><span class="versenr_indent">10</span> <span class="versetext_indent">Kaj ĉiujn kornojn de la malvirtuloj mi rompos;<br>
                  Altiĝos la kornoj de virtulo.</span></p>
         </p>
         <div class="dist_chapter"></div>
         <h3 class="chapternr">76</h3>
         <p><em>Al la ĥorestro. Por kordaj instrumentoj. Psalmo de Asaf. Kanto.</em></p>
         <p class="indent">
            <p class="indent_first">Dio estas konata en Judujo;<br>
               Granda estas Lia nomo en Izrael.
            </p>
            <p class="verse_indent"><span class="versenr_indent">2</span> <span class="versetext_indent">En Salem estas Lia tendo,<br>
                  Kaj Lia loĝejo sur Cion.</span></p>
            <p class="verse_indent"><span class="versenr_indent">3</span> <span class="versetext_indent">Tie Li rompis la sagojn de pafarko,<br>
                  Ŝildon, glavon, kaj militon.                          <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Vi estas majesta kaj potenca sur la sovaĝbestaj montoj.</span></p>
            <p class="verse_indent"><span class="versenr_indent">5</span> <span class="versetext_indent">Senarmiĝis la fortkoruloj, endormiĝis;<br>
                  Kaj ĉiuj militistoj restis kvazaŭ sen manoj.</span></p>
            <p class="verse_indent"><span class="versenr_indent">6</span> <span class="versetext_indent">De Via minaco, ho Dio de Jakob,<br>
                  Paraliziĝis rajdisto kaj ĉevalo.</span></p>
            <p class="verse_indent"><span class="versenr_indent">7</span> <span class="versetext_indent">Vi, Vi estas timinda;<br>
                  Kaj kiu restos staranta antaŭ Vi, kiam ekflamas Via kolero?</span></p>
            <p class="verse_indent"><span class="versenr_indent">8</span> <span class="versetext_indent">El la ĉielo Vi aŭdigis juĝon;<br>
                  La tero ektimis kaj eksilentis,</span></p>
            <p class="verse_indent"><span class="versenr_indent">9</span> <span class="versetext_indent">Kiam Dio leviĝis, por juĝi,<br>
                  Por savi ĉiujn humilulojn sur la tero.                <span class="sela">Sela.</span></span></p>
            <p class="verse_indent"><span class="versenr_indent">10</span> <span class="versetext_indent">Ĉar la kolero de homo fariĝas Via gloro,<br>
                  Kiam Vi zonas Vin per la resto de Via kolero.</span></p>
            <p class="verse_indent"><span class="versenr_indent">11</span> <span class="versetext_indent">Faru kaj plenumu promesojn al la Eternulo, via Dio;<br>
                  Vi ĉiuj, kiuj Lin ĉirkaŭas, alportu donacojn al la<br>
                  Timindulo.</span></p>
            <p class="verse_indent"><span class="versenr_indent">12</span> <span class="versetext_indent">Li humiligis la spiriton de potenculoj;<br>
                  Li estas timinda por la reĝoj de la tero.</span></p>
         </p>
         <div class="dist_chapter"></div>
         <h3 class="chapternr">77</h3>
         <p><em>Al la ĥorestro. Por Jedutun. Psalmo de Asaf.</em></p>
         <p class="indent">
            <p class="indent_first">Mia voĉo iras al Dio, kaj mi krias;<br>
               Mia voĉo iras al Dio, ke Li aŭskultu min.
            </p>
            <p class="verse_indent"><span class="versenr_indent">2</span> <span class="versetext_indent">En la tago de mia suferado mi serĉas mian Sinjoron;<br>
                  En la nokto mia mano estas etendita kaj ne malleviĝas;<br>
                  Mia animo ne volas konsoliĝi.</span></p>
            <p class="verse_indent"><span class="versenr_indent">3</span> <span class="versetext_indent">Mi rememoras Dion, kaj mi ĝemas;<br>
                  Mi meditas, kaj mia spirito malĝojas.                 <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Vi retenas la palpebrojn de miaj okuloj;<br>
                  Mi estas frapita, mi ne povas paroli.</span></p>
            <p class="verse_indent"><span class="versenr_indent">5</span> <span class="versetext_indent">Mi meditas pri la tagoj antikvaj,<br>
                  Pri la jaroj antaŭlonge pasintaj.</span></p>
            <p class="verse_indent"><span class="versenr_indent">6</span> <span class="versetext_indent">Mi rememoras en la nokto mian kanton;<br>
                  Mi parolas kun mia koro,<br>
                  Kaj mia spirito esploras.</span></p>
            <p class="verse_indent"><span class="versenr_indent">7</span> <span class="versetext_indent">Ĉu por eterne mia Sinjoro forpuŝis?<br>
                  Kaj ĉu Li ne plu favoros?</span></p>
            <p class="verse_indent"><span class="versenr_indent">8</span> <span class="versetext_indent">Ĉu por eterne ĉesiĝis Lia boneco?<br>
                  Ĉu Lia promeso ne plenumiĝos por ĉiuj generacioj?</span></p>
            <p class="verse_indent"><span class="versenr_indent">9</span> <span class="versetext_indent">Ĉu Dio forgesis indulgi?<br>
                  Ĉu Li fermis en kolero Sian favorkorecon?             <span class="sela">Sela.</span></span></p>
            <p class="verse_indent"><span class="versenr_indent">10</span> <span class="versetext_indent">Kaj mi diris: Tio estas mia aflikto,<br>
                  Ke aliiĝis la dekstra mano de la Plejaltulo.</span></p>
            <p class="verse_indent"><span class="versenr_indent">11</span> <span class="versetext_indent">Mi rememoros la farojn de la Eternulo;<br>
                  Jes, mi rememoros Viajn antikvajn miraklojn.</span></p>
            <p class="verse_indent"><span class="versenr_indent">12</span> <span class="versetext_indent">Mi meditos pri ĉiuj Viaj faroj,<br>
                  Kaj pri Viaj agoj mi parolos.</span></p>
            <p class="verse_indent"><span class="versenr_indent">13</span> <span class="versetext_indent">Ho Dio, en sankteco estas Via vojo;<br>
                  Kiu estas tiel granda dio, kiel nia Dio?</span></p>
            <p class="verse_indent"><span class="versenr_indent">14</span> <span class="versetext_indent">Vi estas tiu Dio, kiu faras miraklojn;<br>
                  Vi montris Vian forton inter la popoloj.</span></p>
            <p class="verse_indent"><span class="versenr_indent">15</span> <span class="versetext_indent">Vi liberigis per Via brako Vian popolon,<br>
                  La filojn de Jakob kaj Jozef.                         <span class="sela">Sela.</span></span></p>
            <p class="verse_indent"><span class="versenr_indent">16</span> <span class="versetext_indent">Vidis Vin akvoj, ho Dio,<br>
                  Vidis Vin akvoj, kaj ili ektremis,<br>
                  Kaj abismoj skuiĝis.</span></p>
            <p class="verse_indent"><span class="versenr_indent">17</span> <span class="versetext_indent">Nubegoj verŝis akvon,<br>
                  La ĉielo eligis bruon,<br>
                  Kaj Viaj sagoj ekflugis.</span></p>
            <p class="verse_indent"><span class="versenr_indent">18</span> <span class="versetext_indent">La voĉo de Via tondro estis en la turnovento,<br>
                  Fulmoj lumigis la mondon;<br>
                  Tremis kaj ŝanceliĝis la tero.</span></p>
            <p class="verse_indent"><span class="versenr_indent">19</span> <span class="versetext_indent">Sur la maro estis Via vojo,<br>
                  Kaj Via irejo sur grandaj akvoj,<br>
                  Sed Viaj paŝosignoj ne estis videblaj.</span></p>
            <p class="verse_indent"><span class="versenr_indent">20</span> <span class="versetext_indent">Vi kondukis Vian popolon kiel ŝafojn,<br>
                  Per la mano de Moseo kaj Aaron.</span></p>
         </p>
         <div class="dist_chapter"></div>
         <h3 class="chapternr">78</h3>
         <p><em>Instruo de Asaf.</em></p>
         <p class="indent">
            <p class="indent_first">Atentu, ho mia popolo, mian instruon;<br>
               Klinu vian orelon al la paroloj de mia buŝo.
            </p>
            <p class="verse_indent"><span class="versenr_indent">2</span> <span class="versetext_indent">Mi malfermos per sentenco mian buŝon;<br>
                  Mi eldiros enigmojn el tempo antikva.</span></p>
            <p class="verse_indent"><span class="versenr_indent">3</span> <span class="versetext_indent">Kion ni aŭdis kaj sciiĝis,<br>
                  Kion rakontis al ni niaj patroj,</span></p>
            <p class="verse_indent"><span class="versenr_indent">4</span> <span class="versetext_indent">Tion ni ne kaŝos antaŭ iliaj infanoj,<br>
                  Rakontante al venonta generacio la gloron de la Eternulo,<br>
                  Kaj Lian potencon, kaj Liajn miraklojn, kiujn Li faris.</span></p>
            <p class="verse_indent"><span class="versenr_indent">5</span> <span class="versetext_indent">Li starigis ateston en Jakob,<br>
                  Kaj en Izrael Li fiksis leĝon,<br>
                  Pri kiu Li ordonis al niaj patroj,<br>
                  Ke ili sciigu ĝin al siaj infanoj,</span></p>
            <p class="verse_indent"><span class="versenr_indent">6</span> <span class="versetext_indent">Por ke sciu estonta generacio, la infanoj, kiuj naskiĝos,<br>
                  Ili leviĝu kaj rakontu al siaj infanoj.</span></p>
            <p class="verse_indent"><span class="versenr_indent">7</span> <span class="versetext_indent">Ili metu sian fidon sur Dion,<br>
                  Kaj ili ne forgesu la farojn de Dio,<br>
                  Kaj ili plenumu Liajn ordonojn;</span></p>
            <p class="verse_indent"><span class="versenr_indent">8</span> <span class="versetext_indent">Kaj ili ne estu, kiel iliaj patroj,<br>
                  Generacio ribela kaj perfida,<br>
                  Generacio, kiu ne estis firma per sia koro,<br>
                  Nek fidela al Dio per sia spirito.</span></p>
            <p class="verse_indent"><span class="versenr_indent">9</span> <span class="versetext_indent">La filoj de Efraim, armitaj, portantaj pafarkon,<br>
                  Turniĝis malantaŭen en tago de batalo;</span></p>
            <p class="verse_indent"><span class="versenr_indent">10</span> <span class="versetext_indent">Ili ne plenumis la interkonsenton de Dio,<br>
                  Kaj rifuzis sekvi Lian instruon;</span></p>
            <p class="verse_indent"><span class="versenr_indent">11</span> <span class="versetext_indent">Kaj ili forgesis Liajn farojn,<br>
                  Kaj Liajn miraklojn, kiujn Li aperigis al ili.</span></p>
            <p class="verse_indent"><span class="versenr_indent">12</span> <span class="versetext_indent">Antaŭ iliaj patroj Li faris miraklojn<br>
                  En la lando Egipta, sur la kampo Coan.</span></p>
            <p class="verse_indent"><span class="versenr_indent">13</span> <span class="versetext_indent">Li fendis la maron kaj pasigis ilin,<br>
                  Kaj starigis la akvon kvazaŭ muron;</span></p>
            <p class="verse_indent"><span class="versenr_indent">14</span> <span class="versetext_indent">Kaj Li kondukis ilin tage en nubo<br>
                  Kaj la tutan nokton en la lumo de fajro;</span></p>
            <p class="verse_indent"><span class="versenr_indent">15</span> <span class="versetext_indent">Li fendis ŝtonojn en la dezerto,<br>
                  Kaj trinkigis ilin kvazaŭ el granda abismo;</span></p>
            <p class="verse_indent"><span class="versenr_indent">16</span> <span class="versetext_indent">Li eligis riveretojn el roko,<br>
                  Kaj fluigis akvon kiel riverojn.</span></p>
            <p class="verse_indent"><span class="versenr_indent">17</span> <span class="versetext_indent">Sed ili plue pekis antaŭ Li,<br>
                  Ĉagrenis la Plejaltulon en la dezerto;</span></p>
            <p class="verse_indent"><span class="versenr_indent">18</span> <span class="versetext_indent">Kaj ili incitis Dion en sia koro,<br>
                  Petante manĝon pro sia kaprico;</span></p>
            <p class="verse_indent"><span class="versenr_indent">19</span> <span class="versetext_indent">Kaj ili parolis kontraŭ Dio,<br>
                  Kaj diris: Ĉu Dio povas kovri tablon en la dezerto?</span></p>
            <p class="verse_indent"><span class="versenr_indent">20</span> <span class="versetext_indent">Jen Li frapis rokon,<br>
                  Kaj verŝiĝis akvo kaj ekfluis riveroj:<br>
                  Ĉu Li povas ankaŭ panon doni?<br>
                  Ĉu Li pretigos ankaŭ viandon por Sia popolo?</span></p>
            <p class="verse_indent"><span class="versenr_indent">21</span> <span class="versetext_indent">Tial la Eternulo, aŭdinte, flamiĝis;<br>
                  Kaj fajro ekbrulis kontraŭ Jakob,<br>
                  Kaj leviĝis kolero kontraŭ Izrael;</span></p>
            <p class="verse_indent"><span class="versenr_indent">22</span> <span class="versetext_indent">Ĉar ili ne kredis je Dio<br>
                  Kaj ne fidis Lian savon.</span></p>
            <p class="verse_indent"><span class="versenr_indent">23</span> <span class="versetext_indent">Kaj Li ordonis el supre al la nuboj,<br>
                  Kaj Li malfermis la pordojn de la ĉielo;</span></p>
            <p class="verse_indent"><span class="versenr_indent">24</span> <span class="versetext_indent">Kaj Li pluvigis al ili manaon, por manĝi,<br>
                  Kaj Li donis al ili ĉielan grenon.</span></p>
            <p class="verse_indent"><span class="versenr_indent">25</span> <span class="versetext_indent">Panon de potenculoj ĉiu manĝis;<br>
                  Li sendis al ili manĝon satege.</span></p>
            <p class="verse_indent"><span class="versenr_indent">26</span> <span class="versetext_indent">Li kurigis tra la ĉielo venton orientan,<br>
                  Kaj per Sia forto Li aperigis venton sudan;</span></p>
            <p class="verse_indent"><span class="versenr_indent">27</span> <span class="versetext_indent">Kaj Li pluvigis sur ilin viandon kiel polvon,<br>
                  Kaj flugilajn birdojn kiel apudmaran sablon;</span></p>
            <p class="verse_indent"><span class="versenr_indent">28</span> <span class="versetext_indent">Kaj Li faligis ĉion mezen de ilia tendaro,<br>
                  Ĉirkaŭe de iliaj loĝejoj.</span></p>
            <p class="verse_indent"><span class="versenr_indent">29</span> <span class="versetext_indent">Kaj ili manĝis kaj tre satiĝis;<br>
                  Kaj Li venigis al ili tion, kion ili deziris.</span></p>
            <p class="verse_indent"><span class="versenr_indent">30</span> <span class="versetext_indent">Sed kiam ili ankoraŭ ne forlasis sian deziron<br>
                  Kaj ilia manĝaĵo estis ankoraŭ en ilia buŝo,</span></p>
            <p class="verse_indent"><span class="versenr_indent">31</span> <span class="versetext_indent">La kolero de Dio venis sur ilin<br>
                  Kaj mortigis la plej eminentajn el ili,<br>
                  Kaj la junulojn de Izrael ĝi faligis.</span></p>
            <p class="verse_indent"><span class="versenr_indent">32</span> <span class="versetext_indent">Malgraŭ ĉio ĉi tio ili plue ankoraŭ pekis<br>
                  Kaj ne kredis je Liaj mirakloj.</span></p>
            <p class="verse_indent"><span class="versenr_indent">33</span> <span class="versetext_indent">Kaj Li finigis iliajn tagojn en vanteco<br>
                  Kaj iliajn jarojn en teruro.</span></p>
            <p class="verse_indent"><span class="versenr_indent">34</span> <span class="versetext_indent">Kiam Li estis mortiganta ilin, tiam ili Lin ekserĉis,<br>
                  Returniĝis kaj fervore vokis Dion;</span></p>
            <p class="verse_indent"><span class="versenr_indent">35</span> <span class="versetext_indent">Kaj ili rememoris, ke Dio estas ilia fortikaĵo<br>
                  Kaj Dio la Plejalta estas ilia Liberiganto.</span></p>
            <p class="verse_indent"><span class="versenr_indent">36</span> <span class="versetext_indent">Sed ili flatis al Li per sia buŝo,<br>
                  Kaj per sia lango ili mensogis al Li;</span></p>
            <p class="verse_indent"><span class="versenr_indent">37</span> <span class="versetext_indent">Ĉar ilia koro ne estis firma al Li,<br>
                  Kaj ili ne estis fidelaj en Lia interligo.</span></p>
            <p class="verse_indent"><span class="versenr_indent">38</span> <span class="versetext_indent">Tamen Li, favorkora, pardonas pekon, kaj Li ne pereigas,<br>
                  Kaj Li ofte forklinis Sian koleron,<br>
                  Kaj Li ne eligis Sian tutan furiozon.</span></p>
            <p class="verse_indent"><span class="versenr_indent">39</span> <span class="versetext_indent">Kaj Li rememoris, ke ili estas karno,<br>
                  Vento, kiu iras kaj ne revenas.</span></p>
            <p class="verse_indent"><span class="versenr_indent">40</span> <span class="versetext_indent">Kiom da fojoj ili ĉagrenis Lin en la dezerto<br>
                  Kaj indignigis Lin en la stepo!</span></p>
            <p class="verse_indent"><span class="versenr_indent">41</span> <span class="versetext_indent">Ripete ili incitadis Dion<br>
                  Kaj provokis la Sanktulon de Izrael.</span></p>
            <p class="verse_indent"><span class="versenr_indent">42</span> <span class="versetext_indent">Ili ne rememoris Lian manon,<br>
                  La tagon, en kiu Li liberigis ilin de premanto,</span></p>
            <p class="verse_indent"><span class="versenr_indent">43</span> <span class="versetext_indent">Kiam Li faris en Egiptujo Siajn signojn<br>
                  Kaj Siajn miraklojn sur la kampo Coan;</span></p>
            <p class="verse_indent"><span class="versenr_indent">44</span> <span class="versetext_indent">Kiam Li ŝanĝis en sangon iliajn riverojn kaj torentojn,<br>
                  Ke ili ne povis trinki.</span></p>
            <p class="verse_indent"><span class="versenr_indent">45</span> <span class="versetext_indent">Li sendis sur ilin insektojn, kiuj ilin manĝis,<br>
                  Kaj ranojn, kiuj ilin pereigis;</span></p>
            <p class="verse_indent"><span class="versenr_indent">46</span> <span class="versetext_indent">Iliajn produktojn de la tero Li fordonis al vermoj<br>
                  Kaj ilian laboron al akridoj;</span></p>
            <p class="verse_indent"><span class="versenr_indent">47</span> <span class="versetext_indent">Per hajlo Li batis iliajn vinberojn,<br>
                  Kaj iliajn sikomorojn per frosto;</span></p>
            <p class="verse_indent"><span class="versenr_indent">48</span> <span class="versetext_indent">Li elmetis al hajlo iliajn brutojn,<br>
                  Kaj iliajn paŝtatarojn al fulmo;</span></p>
            <p class="verse_indent"><span class="versenr_indent">49</span> <span class="versetext_indent">Li sendis sur ilin Sian flamantan koleron,<br>
                  Furiozon, malbenon, kaj mizeron,<br>
                  Taĉmenton da malbonaj anĝeloj.</span></p>
            <p class="verse_indent"><span class="versenr_indent">50</span> <span class="versetext_indent">Li donis liberan vojon al Sia kolero,<br>
                  Ne ŝirmis kontraŭ la morto ilian animon,<br>
                  Kaj ilian vivon Li transdonis al pesto;</span></p>
            <p class="verse_indent"><span class="versenr_indent">51</span> <span class="versetext_indent">Li mortigis ĉiun unuenaskiton en Egiptujo,<br>
                  La komencajn fortojn en la tendoj de Ĥam.</span></p>
            <p class="verse_indent"><span class="versenr_indent">52</span> <span class="versetext_indent">Kaj Li kondukis kiel ŝafojn Sian popolon,<br>
                  Kaj Li kondukis ilin kiel paŝtataron tra la dezerto;</span></p>
            <p class="verse_indent"><span class="versenr_indent">53</span> <span class="versetext_indent">Li kondukis ilin en sendanĝereco, kaj ili ne timis,<br>
                  Kaj iliajn malamikojn kovris la maro;</span></p>
            <p class="verse_indent"><span class="versenr_indent">54</span> <span class="versetext_indent">Kaj Li venigis ilin al Sia sankta limo,<br>
                  Al tiu monto, kiun akiris Lia dekstra mano;</span></p>
            <p class="verse_indent"><span class="versenr_indent">55</span> <span class="versetext_indent">Li forpelis antaŭ ili popolojn,<br>
                  Lote disdonis ilian heredon,<br>
                  Kaj loĝigis en iliaj tendoj la tribojn de Izrael.</span></p>
            <p class="verse_indent"><span class="versenr_indent">56</span> <span class="versetext_indent">Sed ili incitis kaj ĉagrenis Dion la Plejaltan,<br>
                  Kaj Liajn leĝojn ili ne observis;</span></p>
            <p class="verse_indent"><span class="versenr_indent">57</span> <span class="versetext_indent">Ili defalis kaj perfidiĝis, kiel iliaj patroj,<br>
                  Returniĝis, kiel malfidinda pafarko;</span></p>
            <p class="verse_indent"><span class="versenr_indent">58</span> <span class="versetext_indent">Ili kolerigis Lin per siaj altaĵoj,<br>
                  Kaj per siaj idoloj ili Lin incitis.</span></p>
            <p class="verse_indent"><span class="versenr_indent">59</span> <span class="versetext_indent">Dio aŭdis kaj flamiĝis,<br>
                  Kaj forte ekindignis kontraŭ Izrael;</span></p>
            <p class="verse_indent"><span class="versenr_indent">60</span> <span class="versetext_indent">Li forlasis Sian loĝejon en Ŝilo,<br>
                  La tendon, en kiu Li loĝis inter la homoj;</span></p>
            <p class="verse_indent"><span class="versenr_indent">61</span> <span class="versetext_indent">Kaj Li fordonis en malliberecon Sian forton,<br>
                  Kaj Sian majeston en la manon de malamiko;</span></p>
            <p class="verse_indent"><span class="versenr_indent">62</span> <span class="versetext_indent">Kaj Li elmetis al glavo Sian popolon,<br>
                  Kaj kontraŭ Sia heredo Li flamiĝis.</span></p>
            <p class="verse_indent"><span class="versenr_indent">63</span> <span class="versetext_indent">Ĝiajn junulojn formanĝis fajro,<br>
                  Kaj ĝiaj junulinoj ne estis prikantataj;</span></p>
            <p class="verse_indent"><span class="versenr_indent">64</span> <span class="versetext_indent">Ĝiaj pastroj falis de glavo,<br>
                  Kaj ĝiaj vidvinoj ne ploris.</span></p>
            <p class="verse_indent"><span class="versenr_indent">65</span> <span class="versetext_indent">Sed mia Sinjoro vekiĝis kiel dormanto,<br>
                  Kiel fortulo, vigligita de vino.</span></p>
            <p class="verse_indent"><span class="versenr_indent">66</span> <span class="versetext_indent">Kaj Li batis ĝiajn malamikojn malantaŭen:<br>
                  Eternan malhonoron Li donis al ili.</span></p>
            <p class="verse_indent"><span class="versenr_indent">67</span> <span class="versetext_indent">Kaj Li malŝatis la tendon de Jozef,<br>
                  Kaj la tribon de Efraim Li ne elektis;</span></p>
            <p class="verse_indent"><span class="versenr_indent">68</span> <span class="versetext_indent">Sed Li elektis la tribon de Jehuda,<br>
                  La monton Cion, kiun Li ekamis;</span></p>
            <p class="verse_indent"><span class="versenr_indent">69</span> <span class="versetext_indent">Kaj Li konstruis Sian sanktejon kiel monton,<br>
                  Kaj kiel la teron Li fortikigis ĝin por ĉiam.</span></p>
            <p class="verse_indent"><span class="versenr_indent">70</span> <span class="versetext_indent">Kaj Li elektis Davidon, Sian sklavon,<br>
                  Kaj Li prenis lin el la staloj de ŝafoj.</span></p>
            <p class="verse_indent"><span class="versenr_indent">71</span> <span class="versetext_indent">De apud la ŝafinoj Li venigis lin,<br>
                  Por paŝti Lian popolon Jakob kaj Lian heredon Izrael.</span></p>
            <p class="verse_indent"><span class="versenr_indent">72</span> <span class="versetext_indent">Kaj li paŝtis ilin laŭ la fideleco de sia koro,<br>
                  Kaj per lertaj manoj li ilin kondukis.</span></p>
         </p>
         <div class="dist_chapter"></div>
         <h3 class="chapternr">79</h3>
         <p><em>Psalmo de Asaf.</em></p>
         <p class="indent">
            <p class="indent_first">Ho Dio! venis idolanoj en Vian heredon,<br>
               Malpurigis Vian sanktan templon,<br>
               Faris el Jerusalem ruinojn.
            </p>
            <p class="verse_indent"><span class="versenr_indent">2</span> <span class="versetext_indent">La kadavrojn de Viaj sklavoj ili donis kiel manĝon al la<br>
                  birdoj de la ĉielo,<br>
                  La karnon de Viaj fideluloj al la bestoj de la tero;</span></p>
            <p class="verse_indent"><span class="versenr_indent">3</span> <span class="versetext_indent">Ili verŝis ilian sangon kiel akvon, ĉirkaŭ Jerusalem,<br>
                  Kaj estis neniu, kiu ilin enterigus.</span></p>
            <p class="verse_indent"><span class="versenr_indent">4</span> <span class="versetext_indent">Ni fariĝis hontindaĵo por niaj najbaroj,<br>
                  Mokataĵo kaj insultataĵo por niaj ĉirkaŭantoj.</span></p>
            <p class="verse_indent"><span class="versenr_indent">5</span> <span class="versetext_indent">Ĝis kiam, ho Eternulo, Vi koleros senĉese?<br>
                  Kaj Via indigno brulos, kiel fajro?</span></p>
            <p class="verse_indent"><span class="versenr_indent">6</span> <span class="versetext_indent">Elverŝu Vian koleron sur tiujn naciojn, kiuj Vin ne konas,<br>
                  Kaj sur la regnojn, kiuj ne vokas Vian nomon;</span></p>
            <p class="verse_indent"><span class="versenr_indent">7</span> <span class="versetext_indent">Ĉar ili formanĝis Jakobon<br>
                  Kaj dezertigis lian loĝejon.</span></p>
            <p class="verse_indent"><span class="versenr_indent">8</span> <span class="versetext_indent">Ne memoru niajn antaŭajn krimojn,<br>
                  Rapide atingu nin Via favorkoreco;<br>
                  Ĉar ni tre konsumiĝis.</span></p>
            <p class="verse_indent"><span class="versenr_indent">9</span> <span class="versetext_indent">Helpu nin, ho Dio de nia savo, pro la gloro de Via nomo;<br>
                  Kaj savu nin kaj pardonu al ni niajn pekojn pro Via nomo.</span></p>
            <p class="verse_indent"><span class="versenr_indent">10</span> <span class="versetext_indent">Kial devas diri la popoloj: Kie estas ilia Dio?<br>
                  Fariĝu konata inter la popoloj antaŭ niaj okuloj<br>
                  La venĝo por la verŝita sango de Viaj sklavoj.</span></p>
            <p class="verse_indent"><span class="versenr_indent">11</span> <span class="versetext_indent">Venu al Vi la ĝemoj de la malliberuloj;<br>
                  Per la grandeco de Via brako liberigu tiujn, kiuj estas<br>
                  kondamnitaj al morto;</span></p>
            <p class="verse_indent"><span class="versenr_indent">12</span> <span class="versetext_indent">Kaj redonu al niaj najbaroj sepoble en ilian sinon la<br>
                  malhonoron,<br>
                  Per kiu ili malhonoris Vin, ho mia Sinjoro!</span></p>
            <p class="verse_indent"><span class="versenr_indent">13</span> <span class="versetext_indent">Kaj ni, Via popolo kaj la ŝafoj de Via paŝtataro,<br>
                  Eterne Vin dankos,<br>
                  De generacio al generacio ni rakontos Vian gloron.</span></p>
         </p>
         <div class="dist_chapter"></div>
         <h3 class="chapternr">80</h3>
         <p><em>Al la ĥorestro. Por ŝoŝanoj. Atesto de Asaf. Psalmo.</em></p>
         <p class="indent">
            <p class="indent_first">Ho Paŝtisto de Izrael, aŭskultu;<br>
               Vi, kiu kondukas Jozefon, kiel ŝafojn,<br>
               Vi, kiu sidas sur keruboj, aperu!
            </p>
            <p class="verse_indent"><span class="versenr_indent">2</span> <span class="versetext_indent">Antaŭ Efraim kaj Benjamen kaj Manase veku Vian forton,<br>
                  Kaj venu, por savi nin.</span></p>
            <p class="verse_indent"><span class="versenr_indent">3</span> <span class="versetext_indent">Ho Dio, revenigu nin kaj lumigu Vian vizaĝon,<br>
                  Por ke ni estu savitaj.</span></p>
         </p>
         <p class="indent">
            <p class="verse_indent"><span class="versenr_indent">4</span> <span class="versetext_indent">Ho Eternulo, Dio Cebaot,<br>
                  Ĝis kiam Vi kolere repuŝos la preĝon de Via popolo?</span></p>
            <p class="verse_indent"><span class="versenr_indent">5</span> <span class="versetext_indent">Vi manĝigis al ili panon larman,<br>
                  Kaj Vi trinkigis al ili larmojn per granda mezuro.</span></p>
            <p class="verse_indent"><span class="versenr_indent">6</span> <span class="versetext_indent">Vi faris nin objekto de disputo por niaj najbaroj;<br>
                  Kaj niaj malamikoj nin mokas.</span></p>
            <p class="verse_indent"><span class="versenr_indent">7</span> <span class="versetext_indent">Ho Dio Cebaot! revenigu nin kaj lumigu Vian vizaĝon,<br>
                  Por ke ni estu savitaj.</span></p>
         </p>
         <p class="indent">
            <p class="verse_indent"><span class="versenr_indent">8</span> <span class="versetext_indent">Vinberbranĉon el Egiptujo Vi elportis,<br>
                  Vi forpelis popolojn kaj ĝin plantis;</span></p>
            <p class="verse_indent"><span class="versenr_indent">9</span> <span class="versetext_indent">Vi purigis lokon por ĝi;<br>
                  Kaj ĝi profundigis siajn radikojn kaj plenigis la tutan<br>
                  landon;</span></p>
            <p class="verse_indent"><span class="versenr_indent">10</span> <span class="versetext_indent">Montojn kovris ĝia ombro,<br>
                  Kaj ĝiaj branĉoj fariĝis kiel cedroj de Dio.</span></p>
            <p class="verse_indent"><span class="versenr_indent">11</span> <span class="versetext_indent">Ĝi etendis siajn branĉojn ĝis la maro<br>
                  Kaj siajn branĉetojn ĝis la Rivero.</span></p>
            <p class="verse_indent"><span class="versenr_indent">12</span> <span class="versetext_indent">Kial Vi detruis ĝiajn barilojn,<br>
                  Ke ĉiuj pasantoj ĝin ŝiras?</span></p>
            <p class="verse_indent"><span class="versenr_indent">13</span> <span class="versetext_indent">Subfosas ĝin arbara apro,<br>
                  Kaj kampa besto ĝin mordas.</span></p>
            <p class="verse_indent"><span class="versenr_indent">14</span> <span class="versetext_indent">Ho Dio Cebaot, returniĝu;<br>
                  Rigardu el la ĉielo kaj vidu, kaj rememoru tiun<br>
                  vinbertrunkon,</span></p>
            <p class="verse_indent"><span class="versenr_indent">15</span> <span class="versetext_indent">Kaj ŝirmu tion, kion plantis Via dekstra mano,<br>
                  Kaj la kreskaĵidon, kiun Vi fortikigis por Vi.</span></p>
            <p class="verse_indent"><span class="versenr_indent">16</span> <span class="versetext_indent">Ĝi estas bruligita de fajro, krevinta;<br>
                  De Via minaca vizaĝo ili pereis.</span></p>
            <p class="verse_indent"><span class="versenr_indent">17</span> <span class="versetext_indent">Via brako estu super la viro de Via dekstra mano,<br>
                  Super la homido, kiun Vi fortikigis por Vi.</span></p>
            <p class="verse_indent"><span class="versenr_indent">18</span> <span class="versetext_indent">Kaj ni ne foriros de Vi;<br>
                  Vivigu nin, kaj ni vokos Vian nomon.</span></p>
            <p class="verse_indent"><span class="versenr_indent">19</span> <span class="versetext_indent">Ho Eternulo, Dio Cebaot! revenigu nin, lumigu Vian vizaĝon,<br>
                  Por ke ni estu savitaj.</span></p>
         </p>
         <div class="dist_chapter"></div>
         <h3 class="chapternr">81</h3>
         <p><em>Al la ĥorestro. Por la gitito. De Asaf.</em></p>
         <p class="indent">
            <p class="indent_first">Laŭte kantu al Dio, nia forto;<br>
               Ĝoje kriu al la Dio de Jakob.
            </p>
            <p class="verse_indent"><span class="versenr_indent">2</span> <span class="versetext_indent">Sonigu kanton, donu tamburinon,<br>
                  Ĉarman harpon, kaj psalteron.</span></p>
            <p class="verse_indent"><span class="versenr_indent">3</span> <span class="versetext_indent">Muziku per korno en novmonato,<br>
                  Je la plenluno, en la tago de nia festo.</span></p>
            <p class="verse_indent"><span class="versenr_indent">4</span> <span class="versetext_indent">Ĉar ĝi estas leĝo por Izrael<br>
                  Kaj ordono de la Dio de Jakob.</span></p>
            <p class="verse_indent"><span class="versenr_indent">5</span> <span class="versetext_indent">Li aranĝis ĝin kiel ateston por Jozef,<br>
                  Kiam Li eliris kontraŭ la landon Egiptan.<br>
                  Lingvon, kiun mi ne konas, mi aŭdis:</span></p>
            <p class="verse_indent"><span class="versenr_indent">6</span> <span class="versetext_indent">Mi liberigis lian dorson de ŝarĝo,<br>
                  Liaj manoj liberiĝis de korboj.</span></p>
            <p class="verse_indent"><span class="versenr_indent">7</span> <span class="versetext_indent">En la mizero vi vokis, kaj Mi vin helpis;<br>
                  Mi respondis al vi en mistera loko de tondro;<br>
                  Mi esploris vin ĉe la akvo de Malpaco.                <span class="sela">Sela.</span></span></p>
            <p class="verse_indent"><span class="versenr_indent">8</span> <span class="versetext_indent">Aŭdu, ho Mia popolo, Mi atestos al vi;<br>
                  Ho Izrael, se vi Min aŭskultus!</span></p>
            <p class="verse_indent"><span class="versenr_indent">9</span> <span class="versetext_indent">Ne estu ĉe vi alia dio;<br>
                  Kaj ne adoru fremdan dion.</span></p>
            <p class="verse_indent"><span class="versenr_indent">10</span> <span class="versetext_indent">Mi estas la Eternulo, via Dio,<br>
                  Kiu elkondukis vin el la lando Egipta;<br>
                  Malfermu larĝe vian buŝon, kaj Mi ĝin plenigos.</span></p>
            <p class="verse_indent"><span class="versenr_indent">11</span> <span class="versetext_indent">Sed Mia popolo ne aŭskultis Mian voĉon,<br>
                  Izrael ne obeis Min.</span></p>
            <p class="verse_indent"><span class="versenr_indent">12</span> <span class="versetext_indent">Kaj Mi lasis ilin al la kaprico de ilia koro,<br>
                  Ke ili iru laŭ siaj intencoj.</span></p>
            <p class="verse_indent"><span class="versenr_indent">13</span> <span class="versetext_indent">Ho, se Mia popolo aŭskultus Min,<br>
                  Se Izrael irus per Miaj vojoj!</span></p>
            <p class="verse_indent"><span class="versenr_indent">14</span> <span class="versetext_indent">Rapide Mi faligus iliajn malamikojn,<br>
                  Kaj kontraŭ iliajn premantojn Mi direktus Mian manon.</span></p>
            <p class="verse_indent"><span class="versenr_indent">15</span> <span class="versetext_indent">La malamantoj de la Eternulo humiliĝus antaŭ Li,<br>
                  Kaj ilia bonstato estus eterna.</span></p>
            <p class="verse_indent"><span class="versenr_indent">16</span> <span class="versetext_indent">Kaj Mi manĝigus al ili grason de tritiko,<br>
                  Kaj Mi satigus vin per mielo el roko.</span></p>
         </p>
         <div class="dist_chapter"></div>
         <h3 class="chapternr">82</h3>
         <p><em>Psalmo de Asaf.</em></p>
         <p class="indent">
            <p class="indent_first">Dio stariĝis en Dia anaro;<br>
               Inter la dioj Li juĝas.
            </p>
            <p class="verse_indent"><span class="versenr_indent">2</span> <span class="versetext_indent">Ĝis kiam vi juĝos maljuste,<br>
                  Kaj privilegios la personojn de malvirtuloj?          <span class="sela">Sela.</span></span></p>
            <p class="verse_indent"><span class="versenr_indent">3</span> <span class="versetext_indent">Estu justaj al malriĉulo kaj orfo;<br>
                  Rilate afliktiton kaj senhavulon estu virtaj.</span></p>
            <p class="verse_indent"><span class="versenr_indent">4</span> <span class="versetext_indent">Liberigu malriĉulon kaj mizerulon;<br>
                  El la mano de malvirtulo ilin savu.</span></p>
            <p class="verse_indent"><span class="versenr_indent">5</span> <span class="versetext_indent">Ili ne scias kaj ne komprenas,<br>
                  En mallumo ili marŝas;<br>
                  Ekŝanceliĝis ĉiuj fundamentoj de la tero.</span></p>
            <p class="verse_indent"><span class="versenr_indent">6</span> <span class="versetext_indent">Mi diris: Vi estas dioj,<br>
                  Kaj ĉiuj vi estas filoj de la Plejaltulo;</span></p>
            <p class="verse_indent"><span class="versenr_indent">7</span> <span class="versetext_indent">Sed vi mortos, kiel homoj,<br>
                  Kaj vi falos, kiel ĉiu el la potenculoj.</span></p>
            <p class="verse_indent"><span class="versenr_indent">8</span> <span class="versetext_indent">Leviĝu, ho Dio, juĝu la teron;<br>
                  Ĉar Vi heredas ĉiujn popolojn.</span></p>
         </p>
         <div class="dist_chapter"></div>
         <h3 class="chapternr">83</h3>
         <p><em>Kanto-psalmo de Asaf.</em></p>
         <p class="indent">
            <p class="indent_first">Ho Dio, ne silentu;<br>
               Ne estu senparola kaj ne restu trankvila, ho Dio!
            </p>
            <p class="verse_indent"><span class="versenr_indent">2</span> <span class="versetext_indent">Ĉar jen Viaj malamikoj ekbruis,<br>
                  Kaj Viaj malamantoj levis la kapon.</span></p>
            <p class="verse_indent"><span class="versenr_indent">3</span> <span class="versetext_indent">Kontraŭ Via popolo ili sekrete konspiras,<br>
                  Kaj ili konsiliĝas kontraŭ Viaj gardatoj.</span></p>
            <p class="verse_indent"><span class="versenr_indent">4</span> <span class="versetext_indent">Ili diris: Ni iru, kaj ni ekstermu ilin el inter la popoloj,<br>
                  Ke oni ne plu rememoru la nomon de Izrael.</span></p>
            <p class="verse_indent"><span class="versenr_indent">5</span> <span class="versetext_indent">Ĉar ili unuanime interkonsentis,<br>
                  Ili faris interligon kontraŭ Vi:</span></p>
            <p class="verse_indent"><span class="versenr_indent">6</span> <span class="versetext_indent">La tendoj de Edom kaj la Iŝmaelidoj,<br>
                  Moab kaj la Hagaridoj,</span></p>
            <p class="verse_indent"><span class="versenr_indent">7</span> <span class="versetext_indent">Gebal kaj Amon kaj Amalek,<br>
                  La Filiŝtoj kun la loĝantoj de Tiro;</span></p>
            <p class="verse_indent"><span class="versenr_indent">8</span> <span class="versetext_indent">Ankaŭ Asirio aliĝis al ili<br>
                  Kaj fariĝis helpo al la idoj de Lot.                  <span class="sela">Sela.</span></span></p>
            <p class="verse_indent"><span class="versenr_indent">9</span> <span class="versetext_indent">Faru al ili, kiel al Midjan,<br>
                  Kiel al Sisera, kiel al Jabin ĉe la torento Kiŝon,</span></p>
            <p class="verse_indent"><span class="versenr_indent">10</span> <span class="versetext_indent">Kiuj estis ekstermitaj en En-Dor<br>
                  Kaj fariĝis sterko por la tero.</span></p>
            <p class="verse_indent"><span class="versenr_indent">11</span> <span class="versetext_indent">Agu kun iliaj princoj kiel kun Oreb kaj Zeeb,<br>
                  Kaj kun ĉiuj iliaj estroj kiel kun Zebaĥ kaj Calmuna,</span></p>
            <p class="verse_indent"><span class="versenr_indent">12</span> <span class="versetext_indent">Kiuj diris: Ni ekposedu la loĝejon de Dio!</span></p>
            <p class="verse_indent"><span class="versenr_indent">13</span> <span class="versetext_indent">Ho mia Dio, similigu ilin al turniĝanta polvo,<br>
                  Al pajlrestaĵo antaŭ vento.</span></p>
            <p class="verse_indent"><span class="versenr_indent">14</span> <span class="versetext_indent">Kiel fajro bruligas arbaron,<br>
                  Kaj kiel flamo bruldezertigas montojn,</span></p>
            <p class="verse_indent"><span class="versenr_indent">15</span> <span class="versetext_indent">Tiel pelu ilin per Via ventego,<br>
                  Kaj per Via fulmotondro ilin timigu.</span></p>
            <p class="verse_indent"><span class="versenr_indent">16</span> <span class="versetext_indent">Plenigu ilian vizaĝon per malhonoro,<br>
                  Por ke ili turniĝu al Via nomo, ho Eternulo.</span></p>
            <p class="verse_indent"><span class="versenr_indent">17</span> <span class="versetext_indent">Ili estu hontigitaj kaj timigitaj por ĉiam,<br>
                  Ili malhonoriĝu kaj pereu.</span></p>
            <p class="verse_indent"><span class="versenr_indent">18</span> <span class="versetext_indent">Kaj ili eksciu, ke Vi, kies nomo estas ETERNULO,<br>
                  Estas sola Plejaltulo super la tuta tero.</span></p>
         </p>
         <div class="dist_chapter"></div>
         <h3 class="chapternr">84</h3>
         <p><em>Al la ĥorestro. Por la gitito. Psalmo de la Koraĥidoj.</em></p>
         <p class="indent">
            <p class="indent_first">Kiel ĉarmaj estas Viaj loĝejoj, ho Eternulo Cebaot!</p>
            <p class="verse_indent"><span class="versenr_indent">2</span> <span class="versetext_indent">Mia animo deziras kaj sopiras al la kortoj de la Eternulo;<br>
                  Mia koro kaj mia korpo sentas ravon pri la viva Dio.</span></p>
            <p class="verse_indent"><span class="versenr_indent">3</span> <span class="versetext_indent">Eĉ birdo trovas domon kaj hirundo neston por si,<br>
                  En kiu ĝi tenas siajn idojn:<br>
                  Viajn altarojn, ho Eternulo Cebaot, mia Reĝo kaj mia Dio.</span></p>
            <p class="verse_indent"><span class="versenr_indent">4</span> <span class="versetext_indent">Feliĉaj estas tiuj, kiuj loĝas en Via domo:<br>
                  Ili laŭdas Vin konstante.                             <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Feliĉaj estas la homoj, kies forto estas en Vi,<br>
                  Kaj en kies koro estas Viaj vojoj;</span></p>
            <p class="verse_indent"><span class="versenr_indent">6</span> <span class="versetext_indent">Kiuj pasas tra la Valo de Ploro kaj faras tie fontojn,<br>
                  Kaj la printempa pluvo ĝin kovras per benoj;</span></p>
            <p class="verse_indent"><span class="versenr_indent">7</span> <span class="versetext_indent">Ili iras de forto al forto,<br>
                  Aperas antaŭ Dio sur Cion.</span></p>
            <p class="verse_indent"><span class="versenr_indent">8</span> <span class="versetext_indent">Ho Eternulo, Dio Cebaot, aŭdu mian preĝon;<br>
                  Aŭskultu, ho Dio de Jakob!                            <span class="sela">Sela.</span></span></p>
            <p class="verse_indent"><span class="versenr_indent">9</span> <span class="versetext_indent">Nia ŝildo, vidu, ho Dio,<br>
                  Kaj rigardu la vizaĝon de Via sanktoleito.</span></p>
            <p class="verse_indent"><span class="versenr_indent">10</span> <span class="versetext_indent">Ĉar tago en Viaj kortoj estas pli bona, ol mil aliaj:<br>
                  Mi preferas stari sur la sojlo de la domo de mia Dio,<br>
                  Ol loĝi en tendoj de malvirto.</span></p>
            <p class="verse_indent"><span class="versenr_indent">11</span> <span class="versetext_indent">Ĉar Dio, la Eternulo, estas suno kaj ŝildo;<br>
                  Favoron kaj honoron donas la Eternulo;<br>
                  Li ne domaĝas bonon al tiuj, kiuj iras en virto.</span></p>
            <p class="verse_indent"><span class="versenr_indent">12</span> <span class="versetext_indent">Ho Eternulo Cebaot, bone estas al la homo, kiu Vin fidas.</span></p>
         </p>
         <div class="dist_chapter"></div>
         <h3 class="chapternr">85</h3>
         <p><em>Al la ĥorestro. Psalmo de la Koraĥidoj.</em></p>
         <p class="indent">
            <p class="indent_first">Vi korfavoris, ho Eternulo, Vian landon,<br>
               Vi revenigis la forkaptitojn de Jakob;
            </p>
            <p class="verse_indent"><span class="versenr_indent">2</span> <span class="versetext_indent">Vi pardonis la kulpon de Via popolo,<br>
                  Vi kovris ĉiujn ĝiajn pekojn.                         <span class="sela">Sela.</span></span></p>
            <p class="verse_indent"><span class="versenr_indent">3</span> <span class="versetext_indent">Vi retenis Vian tutan koleron,<br>
                  Forlasis Vian furiozon.</span></p>
            <p class="verse_indent"><span class="versenr_indent">4</span> <span class="versetext_indent">Turnu Vin al ni, ho Dio de nia savo,<br>
                  Kaj ĉesigu Vian koleron kontraŭ ni.</span></p>
            <p class="verse_indent"><span class="versenr_indent">5</span> <span class="versetext_indent">Ĉu eterne Vi nin koleros,<br>
                  Daŭrigos Vian koleron de generacio al generacio?</span></p>
            <p class="verse_indent"><span class="versenr_indent">6</span> <span class="versetext_indent">Ĉu Vi ne revivigos nin denove,<br>
                  Ke Via popolo ĝoju per Vi?</span></p>
            <p class="verse_indent"><span class="versenr_indent">7</span> <span class="versetext_indent">Aperigu al ni, ho Eternulo, Vian favoron,<br>
                  Kaj Vian helpon donu al ni.</span></p>
            <p class="verse_indent"><span class="versenr_indent">8</span> <span class="versetext_indent">Mi aŭdu, kion diras Dio, la Eternulo;<br>
                  Ĉar Li deklaros pacon al Sia popolo kaj al Siaj fideluloj,<br>
                  Ke ili ne reiru al malsaĝeco.</span></p>
            <p class="verse_indent"><span class="versenr_indent">9</span> <span class="versetext_indent">Jam proksima estas Lia helpo al tiuj, kiuj Lin timas,<br>
                  Por ke ekregu honoro en nia lando.</span></p>
            <p class="verse_indent"><span class="versenr_indent">10</span> <span class="versetext_indent">Bono kaj vero renkontiĝas,<br>
                  Justeco kaj paco sin kisas.</span></p>
            <p class="verse_indent"><span class="versenr_indent">11</span> <span class="versetext_indent">Vero elkreskas el la tero,<br>
                  Kaj justeco rigardas el la ĉielo.</span></p>
            <p class="verse_indent"><span class="versenr_indent">12</span> <span class="versetext_indent">Kaj la Eternulo donos bonon,<br>
                  Kaj nia tero donos siajn produktojn.</span></p>
            <p class="verse_indent"><span class="versenr_indent">13</span> <span class="versetext_indent">Justeco iros antaŭ Li<br>
                  Kaj faros vojon por Liaj paŝoj.</span></p>
         </p>
         <div class="dist_chapter"></div>
         <h3 class="chapternr">86</h3>
         <p><em>Preĝo de David.</em></p>
         <p class="indent">
            <p class="indent_first">Klinu, ho Eternulo, Vian orelon, aŭskultu min;<br>
               Ĉar mi estas mizera kaj malriĉa.
            </p>
            <p class="verse_indent"><span class="versenr_indent">2</span> <span class="versetext_indent">Konservu mian animon, ĉar mi estas fidela;<br>
                  Ho Vi, mia Dio, helpu Vian sklavon, kiu fidas Vin.</span></p>
            <p class="verse_indent"><span class="versenr_indent">3</span> <span class="versetext_indent">Korfavoru min, ho mia Sinjoro,<br>
                  Ĉar mi vokas al Vi la tutan tagon.</span></p>
            <p class="verse_indent"><span class="versenr_indent">4</span> <span class="versetext_indent">Ĝojigu la animon de Via sklavo,<br>
                  Ĉar al Vi, ho mia Sinjoro, mi levas mian animon.</span></p>
            <p class="verse_indent"><span class="versenr_indent">5</span> <span class="versetext_indent">Ĉar Vi, mia Sinjoro, estas bona kaj pardonema<br>
                  Kaj tre favora por ĉiuj, kiuj Vin vokas.</span></p>
            <p class="verse_indent"><span class="versenr_indent">6</span> <span class="versetext_indent">Aŭskultu, ho Eternulo, mian preĝon,<br>
                  Kaj atentu la voĉon de mia petego.</span></p>
            <p class="verse_indent"><span class="versenr_indent">7</span> <span class="versetext_indent">En tago de mia sufero mi Vin vokas,<br>
                  Por ke Vi aŭskultu min.</span></p>
            <p class="verse_indent"><span class="versenr_indent">8</span> <span class="versetext_indent">Ne ekzistas simila al Vi inter la dioj, ho mia Sinjoro,<br>
                  Kaj ne ekzistas faroj kiel Viaj.</span></p>
            <p class="verse_indent"><span class="versenr_indent">9</span> <span class="versetext_indent">Ĉiuj popoloj, kiujn Vi kreis, venos kaj kliniĝos antaŭ Via<br>
                  vizaĝo, ho mia Sinjoro,<br>
                  Kaj honoros Vian nomon.</span></p>
            <p class="verse_indent"><span class="versenr_indent">10</span> <span class="versetext_indent">Ĉar Vi estas granda kaj Vi faras miraklojn;<br>
                  Vi sola estas Dio.</span></p>
            <p class="verse_indent"><span class="versenr_indent">11</span> <span class="versetext_indent">Montru al mi, ho Eternulo, Vian vojon, por ke mi iru en Via<br>
                  vero;<br>
                  Dediĉu mian koron al la respektado de Via nomo.</span></p>
            <p class="verse_indent"><span class="versenr_indent">12</span> <span class="versetext_indent">Mi dankos Vin, ho mia Sinjoro, mia Dio, per mia tuta koro,<br>
                  Kaj mi honoros Vian nomon eterne.</span></p>
            <p class="verse_indent"><span class="versenr_indent">13</span> <span class="versetext_indent">Ĉar granda estas Via boneco al mi;<br>
                  Kaj Vi savis mian animon el la profundo de Ŝeol.</span></p>
            <p class="verse_indent"><span class="versenr_indent">14</span> <span class="versetext_indent">Ho Dio, fieruloj leviĝis kontraŭ mi,<br>
                  Kaj anaro da premantoj serĉas mian animon<br>
                  Kaj ne havas Vin antaŭ si.</span></p>
            <p class="verse_indent"><span class="versenr_indent">15</span> <span class="versetext_indent">Sed Vi, mia Sinjoro, estas Dio kompatema kaj favorkora,<br>
                  Longetolerema kaj tre bona kaj verama.</span></p>
            <p class="verse_indent"><span class="versenr_indent">16</span> <span class="versetext_indent">Turnu Vin al mi kaj korfavoru min,<br>
                  Donu Vian forton al Via sklavo,<br>
                  Kaj helpu la filon de Via sklavino.</span></p>
            <p class="verse_indent"><span class="versenr_indent">17</span> <span class="versetext_indent">Faru super mi signon por bono,<br>
                  Por ke miaj malamantoj vidu kaj hontiĝu,<br>
                  Ĉar Vi, ho Eternulo, min helpos kaj konsolos.</span></p>
         </p>
         <div class="dist_chapter"></div>
         <h3 class="chapternr">87</h3>
         <p><em>De la Koraĥidoj. Psalmo-kanto.</em></p>
         <p class="indent">
            <p class="indent_first">Lia fundamento estas sur la sanktaj montoj.</p>
            <p class="verse_indent"><span class="versenr_indent">2</span> <span class="versetext_indent">La Eternulo amas la pordegojn de Cion<br>
                  Pli ol ĉiujn loĝejojn de Jakob.</span></p>
            <p class="verse_indent"><span class="versenr_indent">3</span> <span class="versetext_indent">Gloraĵojn Li rakontas pri vi, ho urbo de Dio.         <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Mi parolas al miaj konatoj pri Egiptujo kaj Babel,<br>
                  Ankaŭ pri Filiŝtujo kaj Tiro kun Etiopujo:<br>
                  Jen tiu tie naskiĝis.</span></p>
            <p class="verse_indent"><span class="versenr_indent">5</span> <span class="versetext_indent">Sed pri Cion oni diras: Tiu kaj tiu tie naskiĝis,<br>
                  Kaj Li, la Plejaltulo, ĝin fortikigas.</span></p>
            <p class="verse_indent"><span class="versenr_indent">6</span> <span class="versetext_indent">La Eternulo notos, enskribante la popolojn:<br>
                  Ĉi tiu tie naskiĝis.                                  <span class="sela">Sela.</span></span></p>
            <p class="verse_indent"><span class="versenr_indent">7</span> <span class="versetext_indent">Kaj la kantistoj kaj muzikistoj:<br>
                  Ĉiuj miaj fontoj estas en Vi.</span></p>
         </p>
         <div class="dist_chapter"></div>
         <h3 class="chapternr">88</h3>
         <p><em>Kanto-psalmo de la Koraĥidoj. Al la ĥorestro. Por maĥalat-
               leanoto. Instruo de Heman, la Ezraĥido.</em></p>
         <p class="indent">
            <p class="indent_first">Ho Eternulo, Dio de mia savo!<br>
               Tage kaj nokte mi krias antaŭ Vi.
            </p>
            <p class="verse_indent"><span class="versenr_indent">2</span> <span class="versetext_indent">Mia preĝo venu antaŭ Vian vizaĝon;<br>
                  Klinu Vian orelon al mia ploro.</span></p>
            <p class="verse_indent"><span class="versenr_indent">3</span> <span class="versetext_indent">Ĉar mia animo trosatiĝis de malbonoj<br>
                  Kaj mia vivo atingis Ŝeolon.</span></p>
            <p class="verse_indent"><span class="versenr_indent">4</span> <span class="versetext_indent">Mi similiĝis al la forirantoj en la tombon;<br>
                  Mi fariĝis kiel viro sen fortoj,</span></p>
            <p class="verse_indent"><span class="versenr_indent">5</span> <span class="versetext_indent">Etendita inter mortintoj;<br>
                  Kiel mortigitoj, kuŝantaj en la tombo,<br>
                  Kiujn Vi jam ne rememoras<br>
                  Kaj kiuj estas forigitaj for de Via mano.</span></p>
            <p class="verse_indent"><span class="versenr_indent">6</span> <span class="versetext_indent">Vi metis min en la plej profundan foson,<br>
                  En mallumon, en abismon.</span></p>
            <p class="verse_indent"><span class="versenr_indent">7</span> <span class="versetext_indent">Pezas sur mi Via furiozo,<br>
                  Kaj per ĉiuj Viaj ondoj Vi min premas.                <span class="sela">Sela.</span></span></p>
            <p class="verse_indent"><span class="versenr_indent">8</span> <span class="versetext_indent">Vi malproksimigis de mi miajn konatojn,<br>
                  Vi faris min abomenaĵo por ili;<br>
                  Mi estas enŝlosita, kaj mi ne povas eliri.</span></p>
            <p class="verse_indent"><span class="versenr_indent">9</span> <span class="versetext_indent">Mia okulo mallumiĝis de malĝojo;<br>
                  Mi vokas Vin, ho Eternulo, ĉiutage,<br>
                  Mi etendas al Vi miajn manojn.</span></p>
            <p class="verse_indent"><span class="versenr_indent">10</span> <span class="versetext_indent">Ĉu por mortintoj Vi faros miraklojn?<br>
                  Ĉu malvivuloj leviĝos kaj gloros Vin?                 <span class="sela">Sela.</span></span></p>
            <p class="verse_indent"><span class="versenr_indent">11</span> <span class="versetext_indent">Ĉu en la tombo estos rakontata Via boneco,<br>
                  Kaj fidindeco en la abismo?</span></p>
            <p class="verse_indent"><span class="versenr_indent">12</span> <span class="versetext_indent">Ĉu en la mallumo estos konataj Viaj mirakloj,<br>
                  Kaj Via justeco en la lando de forgeso?</span></p>
            <p class="verse_indent"><span class="versenr_indent">13</span> <span class="versetext_indent">Sed mi vokas al Vi, ho Eternulo,<br>
                  Kaj matene mia preĝo Vin renkontas.</span></p>
            <p class="verse_indent"><span class="versenr_indent">14</span> <span class="versetext_indent">Kial, ho Eternulo, Vi forpuŝas mian animon?<br>
                  Kial Vi kaŝas Vian vizaĝon de mi?</span></p>
            <p class="verse_indent"><span class="versenr_indent">15</span> <span class="versetext_indent">Mi estas mizera kaj senforta detempe de la juneco;<br>
                  Mi portas Viajn terurojn, mi konsumiĝas.</span></p>
            <p class="verse_indent"><span class="versenr_indent">16</span> <span class="versetext_indent">Venis sur min Via furiozo,<br>
                  Viaj timigoj min dispremas.</span></p>
            <p class="verse_indent"><span class="versenr_indent">17</span> <span class="versetext_indent">Ili ĉirkaŭas min, kiel akvo, ĉiutage;<br>
                  Ili tute min ĉirkaŭsieĝas.</span></p>
            <p class="verse_indent"><span class="versenr_indent">18</span> <span class="versetext_indent">Vi malproksimigis de mi amanton kaj amikon;<br>
                  Miaj konatoj estas en mallumo.</span></p>
         </p>
         <div class="dist_chapter"></div>
         <h3 class="chapternr">89</h3>
         <p><em>Instruo de Etan, la Ezraĥido.</em></p>
         <p class="indent">
            <p class="indent_first">La favorfarojn de la Eternulo mi kantos eterne;<br>
               De generacio al generacio mi sciigos Vian fidelecon per mia<br>
               buŝo.
            </p>
            <p class="verse_indent"><span class="versenr_indent">2</span> <span class="versetext_indent">Ĉar mi diris: Por eterne estas fundamentita la boneco,<br>
                  En la ĉielo estas fortikigita Via fideleco.</span></p>
         </p>
         <p class="indent">
            <p class="verse_indent"><span class="versenr_indent">3</span> <span class="versetext_indent">Mi faris interligon kun Mia elektito.<br>
                  Mi ĵuris al David, Mia sklavo:</span></p>
            <p class="verse_indent"><span class="versenr_indent">4</span> <span class="versetext_indent">Por eterne Mi fortikigos vian semon,<br>
                  Kaj Mi konstruis vian tronon por ĉiuj generacioj.     <span class="sela">Sela.</span></span></p>
            <p class="verse_indent"><span class="versenr_indent">5</span> <span class="versetext_indent">Kaj la ĉielo gloras Viajn miraklojn, ho Eternulo,<br>
                  Kaj Vian fidelecon en la anaro de la sanktuloj.</span></p>
            <p class="verse_indent"><span class="versenr_indent">6</span> <span class="versetext_indent">Ĉar kiu en la ĉielo estas egala al la Eternulo?<br>
                  Kiu estas simila al la Eternulo inter la potenculoj?</span></p>
            <p class="verse_indent"><span class="versenr_indent">7</span> <span class="versetext_indent">Dio estas potenca en la anaro de la sanktuloj,<br>
                  Kaj timinda por ĉiuj, kiuj Lin ĉirkaŭas.</span></p>
            <p class="verse_indent"><span class="versenr_indent">8</span> <span class="versetext_indent">Ho Eternulo, Dio Cebaot,<br>
                  Kiu estas potenca kiel Vi, ho Eternulo?<br>
                  Kaj Via fideleco estas en ĉio, kio Vin ĉirkaŭas.</span></p>
            <p class="verse_indent"><span class="versenr_indent">9</span> <span class="versetext_indent">Vi regas la malkvietecon de la maro;<br>
                  Kiam leviĝas ĝiaj ondoj, Vi ilin kvietigas.</span></p>
            <p class="verse_indent"><span class="versenr_indent">10</span> <span class="versetext_indent">Vi faligis Rahabon, kiel mortigiton;<br>
                  Per Via forta brako Vi diskurigis Viajn malamikojn.</span></p>
            <p class="verse_indent"><span class="versenr_indent">11</span> <span class="versetext_indent">Al Vi apartenas la ĉielo, kaj ankaŭ al Vi apartenas la tero;<br>
                  La universon, kaj ĉion, kio ĝin plenigas, Vi fondis.</span></p>
            <p class="verse_indent"><span class="versenr_indent">12</span> <span class="versetext_indent">La nordon kaj la sudon Vi kreis;<br>
                  Tabor kaj Ĥermon prikantas Vian nomon.</span></p>
            <p class="verse_indent"><span class="versenr_indent">13</span> <span class="versetext_indent">Vi havas brakon kun forto;<br>
                  Potenca estas Via mano, alta estas Via dekstra.</span></p>
            <p class="verse_indent"><span class="versenr_indent">14</span> <span class="versetext_indent">Virto kaj justeco estas la fundamento de Via trono;<br>
                  Boneco kaj vero iras antaŭ Via vizaĝo.</span></p>
            <p class="verse_indent"><span class="versenr_indent">15</span> <span class="versetext_indent">Feliĉa estas la popolo, kiu konas trumpetadon;<br>
                  Ho Eternulo, en la lumo de Via vizaĝo ili marŝas;</span></p>
            <p class="verse_indent"><span class="versenr_indent">16</span> <span class="versetext_indent">Pro Via nomo ili ĝojas la tutan tagon,<br>
                  Kaj ili fieras pro Via justeco.</span></p>
            <p class="verse_indent"><span class="versenr_indent">17</span> <span class="versetext_indent">Ĉar Vi estas la beleco de ilia forto;<br>
                  Kaj pro Via favoro altiĝas nia korno.</span></p>
            <p class="verse_indent"><span class="versenr_indent">18</span> <span class="versetext_indent">Ĉar de la Eternulo estas nia ŝildo,<br>
                  Kaj de la Sanktulo de Izrael estas nia reĝo.</span></p>
         </p>
         <p class="indent">
            <p class="verse_indent"><span class="versenr_indent">19</span> <span class="versetext_indent">Tiam Vi parolis en vizio al Viaj fideluloj,<br>
                  Kaj Vi diris: Mi sendis helpon al heroo,<br>
                  Mi altigis elektiton el la popolo.</span></p>
            <p class="verse_indent"><span class="versenr_indent">20</span> <span class="versetext_indent">Mi trovis Davidon, Mian sklavon,<br>
                  Per Mia sankta oleo Mi lin ŝmiris.</span></p>
            <p class="verse_indent"><span class="versenr_indent">21</span> <span class="versetext_indent">Mia mano lin subtenos,<br>
                  Kaj Mia brako lin fortikigos.</span></p>
            <p class="verse_indent"><span class="versenr_indent">22</span> <span class="versetext_indent">Ne venkos lin malamiko,<br>
                  Kaj malbonagulo lin ne premos.</span></p>
            <p class="verse_indent"><span class="versenr_indent">23</span> <span class="versetext_indent">Kaj Mi disbatos antaŭ lia vizaĝo liajn malamikojn,<br>
                  Kaj liajn malamantojn Mi frapos.</span></p>
            <p class="verse_indent"><span class="versenr_indent">24</span> <span class="versetext_indent">Kaj Mia fideleco kaj Mia favoro estas kun li;<br>
                  Kaj per Mia nomo altiĝos lia korno.</span></p>
            <p class="verse_indent"><span class="versenr_indent">25</span> <span class="versetext_indent">Kaj Mi etendos super la maron lian brakon<br>
                  Kaj super la riverojn lian dekstran manon.</span></p>
            <p class="verse_indent"><span class="versenr_indent">26</span> <span class="versetext_indent">Li vokos Min: Vi estas mia patro,<br>
                  Mia Dio, kaj la roko de mia savo.</span></p>
            <p class="verse_indent"><span class="versenr_indent">27</span> <span class="versetext_indent">Kaj Mi faros lin unuenaskito,<br>
                  Ĉefo super la reĝoj de la tero.</span></p>
            <p class="verse_indent"><span class="versenr_indent">28</span> <span class="versetext_indent">Por ĉiam Mi konservos al li Mian favoron;<br>
                  Kaj Mia interligo kun li estos fidela.</span></p>
            <p class="verse_indent"><span class="versenr_indent">29</span> <span class="versetext_indent">Kaj lian semon Mi faros eterna,<br>
                  Kaj lian tronon longedaŭra kiel la ĉielo.</span></p>
            <p class="verse_indent"><span class="versenr_indent">30</span> <span class="versetext_indent">Se liaj filoj forlasos Mian instruon<br>
                  Kaj ne iros laŭ Miaj leĝoj;</span></p>
            <p class="verse_indent"><span class="versenr_indent">31</span> <span class="versetext_indent">Se Miajn decidojn ili malplenumos<br>
                  Kaj Miajn ordonojn ili ne observos:</span></p>
            <p class="verse_indent"><span class="versenr_indent">32</span> <span class="versetext_indent">Tiam Mi per bastono punos ilian pekon<br>
                  Kaj per batoj ilian krimon;</span></p>
            <p class="verse_indent"><span class="versenr_indent">33</span> <span class="versetext_indent">Sed Mian favoron Mi ne forprenos de li,<br>
                  Kaj Mian fidelecon Mi ne perfidos;</span></p>
            <p class="verse_indent"><span class="versenr_indent">34</span> <span class="versetext_indent">Mi ne malplenumos Mian interligon,<br>
                  Kaj tion, kio eliris el Mia buŝo, Mi ne ŝanĝos.</span></p>
            <p class="verse_indent"><span class="versenr_indent">35</span> <span class="versetext_indent">Unu aferon Mi ĵuris per Mia sankteco:<br>
                  Mi ne perfidos al David;</span></p>
            <p class="verse_indent"><span class="versenr_indent">36</span> <span class="versetext_indent">Lia semo estos eterna,<br>
                  Kaj lia trono estos kiel la suno antaŭ Mi.</span></p>
            <p class="verse_indent"><span class="versenr_indent">37</span> <span class="versetext_indent">Kiel la luno, ĝi staros eterne,<br>
                  Kaj kiel la atestulo en la ĉielo ĝi estos fidinda.    <span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">38</span> <span class="versetext_indent">Sed nun Vi forpuŝis kaj malestimis,<br>
                  Vi koleris Vian sanktoleiton.</span></p>
            <p class="verse_indent"><span class="versenr_indent">39</span> <span class="versetext_indent">Vi disigis la interligon kun Via sklavo,<br>
                  Ĵetis sur la teron lian kronon.</span></p>
            <p class="verse_indent"><span class="versenr_indent">40</span> <span class="versetext_indent">Vi detruis ĉiujn liajn barilojn,<br>
                  Ruinigis liajn fortikaĵojn.</span></p>
            <p class="verse_indent"><span class="versenr_indent">41</span> <span class="versetext_indent">Prirabas lin ĉiuj pasantoj;<br>
                  Li fariĝis mokataĵo por siaj najbaroj.</span></p>
            <p class="verse_indent"><span class="versenr_indent">42</span> <span class="versetext_indent">Vi altigis la dekstran manon de liaj malamikoj,<br>
                  Vi ĝojigis ĉiujn liajn kontraŭulojn.</span></p>
            <p class="verse_indent"><span class="versenr_indent">43</span> <span class="versetext_indent">Vi returnis la tranĉon de lia glavo,<br>
                  Kaj ne subtenis lin en la milito.</span></p>
            <p class="verse_indent"><span class="versenr_indent">44</span> <span class="versetext_indent">Vi forigis lian brilon,<br>
                  Kaj lian tronon Vi ĵetis sur la teron.</span></p>
            <p class="verse_indent"><span class="versenr_indent">45</span> <span class="versetext_indent">Vi mallongigis la tagojn de lia juneco,<br>
                  Vi kovris lin per honto.                              <span class="sela">Sela.</span></span></p>
            <p class="verse_indent"><span class="versenr_indent">46</span> <span class="versetext_indent">Ĝis kiam, ho Eternulo, Vi kaŝos Vin senĉese<br>
                  Kaj Via kolerego brulos kiel fajro?</span></p>
            <p class="verse_indent"><span class="versenr_indent">47</span> <span class="versetext_indent">Ho, rememoru, kia estas la daŭro de mia vivo,<br>
                  Por kia vantaĵo Vi kreis ĉiujn homidojn.</span></p>
            <p class="verse_indent"><span class="versenr_indent">48</span> <span class="versetext_indent">Kiu homo vivas kaj neniam vidos morton,<br>
                  Savos sian animon de la mano de Ŝeol?                 <span class="sela">Sela.</span></span></p>
            <p class="verse_indent"><span class="versenr_indent">49</span> <span class="versetext_indent">Kie estas Viaj antaŭaj favorfaroj, mia Sinjoro,<br>
                  Pri kiuj Vi ĵuris al David per Via fideleco?</span></p>
            <p class="verse_indent"><span class="versenr_indent">50</span> <span class="versetext_indent">Rememoru, mia Sinjoro, la malhonoron de Viaj sklavoj,<br>
                  Kiun mi portas en mia brusto de ĉiuj multaj popoloj,</span></p>
            <p class="verse_indent"><span class="versenr_indent">51</span> <span class="versetext_indent">Kaj per kiu malhonoras Viaj malamikoj, ho Eternulo,<br>
                  Per kiu ili malhonoras la paŝosignojn de Via sanktoleito.</span></p>
         </p>
         <p class="indent">
            <p class="verse_indent"><span class="versenr_indent">52</span> <span class="versetext_indent">Glorata estu la Eternulo eterne.<br>
                  Amen, kaj Amen!</span></p>
         </p>
      </div>
      <div class="@type">
         <h3 class="head">LIBRO KVARA</h3>
         <div class="dist_chapter"></div>
         <h3 class="chapternr">90</h3>
         <p><em>Preĝo de Moseo, homo de Dio.</em></p>
         <p class="indent">
            <p class="indent_first">Mia Sinjoro, Vi estis por ni loĝejo<br>
               De generacio al generacio.
            </p>
            <p class="verse_indent"><span class="versenr_indent">2</span> <span class="versetext_indent">Antaŭ ol la montoj naskiĝis<br>
                  Kaj Vi kreis la teron kaj la mondon,<br>
                  Kaj de eterne ĝis eterne, Vi estas Dio.</span></p>
            <p class="verse_indent"><span class="versenr_indent">3</span> <span class="versetext_indent">Vi venigas homon al polvo;<br>
                  Kaj Vi diras: Revenu, homidoj.</span></p>
            <p class="verse_indent"><span class="versenr_indent">4</span> <span class="versetext_indent">Ĉar mil jaroj estas en Viaj okuloj<br>
                  Kiel la hieraŭa tago, kiu pasis,<br>
                  Kaj kiel nokta gardoparto.</span></p>
            <p class="verse_indent"><span class="versenr_indent">5</span> <span class="versetext_indent">Vi forfluigas ilin torente, ili estas kiel sonĝo;<br>
                  Matene ili renoviĝas kiel herbo:</span></p>
            <p class="verse_indent"><span class="versenr_indent">6</span> <span class="versetext_indent">Matene ĝi floras kaj ĝermas,<br>
                  Vespere ĝi dehakiĝas kaj sekiĝas.</span></p>
            <p class="verse_indent"><span class="versenr_indent">7</span> <span class="versetext_indent">Jes, ni pereas de Via kolero,<br>
                  Kaj de Via kolerego ni neniiĝas.</span></p>
            <p class="verse_indent"><span class="versenr_indent">8</span> <span class="versetext_indent">Vi metis niajn malbonagojn antaŭ Vin,<br>
                  Nian kaŝitaĵon antaŭ la lumon de Via vizaĝo.</span></p>
            <p class="verse_indent"><span class="versenr_indent">9</span> <span class="versetext_indent">Ĉar ĉiuj niaj tagoj pasis sub Via kolero,<br>
                  Malaperis niaj jaroj, kiel sono.</span></p>
            <p class="verse_indent"><span class="versenr_indent">10</span> <span class="versetext_indent">La daŭro de nia vivo estas sepdek jaroj,<br>
                  Kaj ĉe forteco okdek jaroj;<br>
                  Kaj ilia tuta majesto estas penado kaj suferado,<br>
                  Ĉar ĝi forkuras rapide kaj ni forflugas.</span></p>
            <p class="verse_indent"><span class="versenr_indent">11</span> <span class="versetext_indent">Kiu scias la forton de Via kolero,<br>
                  Vian timindecon kaj Vian indignon?</span></p>
            <p class="verse_indent"><span class="versenr_indent">12</span> <span class="versetext_indent">Instruu nin kalkuli niajn tagojn,<br>
                  Por ke ni akiru saĝan koron.</span></p>
            <p class="verse_indent"><span class="versenr_indent">13</span> <span class="versetext_indent">Returnu Vin, ho Eternulo! Kiel longe?<br>
                  Kaj kompatu Viajn sklavojn.</span></p>
            <p class="verse_indent"><span class="versenr_indent">14</span> <span class="versetext_indent">Satigu nin matene per Via boneco;<br>
                  Kaj ni kantos kaj ĝojos en la daŭro de nia tuta vivo.</span></p>
            <p class="verse_indent"><span class="versenr_indent">15</span> <span class="versetext_indent">Ĝojigu nin tiel longe, kiel Vi nin premis,<br>
                  Tiom da jaroj, kiom ni vidis mizeron.</span></p>
            <p class="verse_indent"><span class="versenr_indent">16</span> <span class="versetext_indent">Al Viaj sklavoj aperu Viaj faroj,<br>
                  Kaj Via beleco al iliaj infanoj.</span></p>
            <p class="verse_indent"><span class="versenr_indent">17</span> <span class="versetext_indent">Kaj la favoro de la Eternulo, nia Dio, estu super ni;<br>
                  Kaj la faron de niaj manoj fortikigu al ni,<br>
                  Kaj fortikigu la faron de niaj manoj.</span></p>
         </p>
         <div class="dist_chapter"></div>
         <h3 class="chapternr">91</h3>
         <p class="indent">
            <p class="indent_first">Kiu loĝas sub la ŝirmo de la Plejaltulo,<br>
               Tiu ripozas en la ombro de la Plejpotenculo.
            </p>
            <p class="verse_indent"><span class="versenr_indent">2</span> <span class="versetext_indent">Mi diras al la Eternulo: Mia rifuĝejo kaj mia fortikaĵo<br>
                  Estas Dio, kiun mi fidas.</span></p>
            <p class="verse_indent"><span class="versenr_indent">3</span> <span class="versetext_indent">Ĉar Li savos vin de la reto de kaptisto,<br>
                  De la pereiga pesto.</span></p>
            <p class="verse_indent"><span class="versenr_indent">4</span> <span class="versetext_indent">Per Siaj plumoj Li ŝirmos vin,<br>
                  Kaj sub Liaj flugiloj vi rifuĝos;<br>
                  Lia fideleco estas ŝildo kaj kiraso.</span></p>
            <p class="verse_indent"><span class="versenr_indent">5</span> <span class="versetext_indent">Ne timu la teruron de nokto,<br>
                  Nek sagon, kiu flugas tage,</span></p>
            <p class="verse_indent"><span class="versenr_indent">6</span> <span class="versetext_indent">Nek peston, kiu iras en mallumo,<br>
                  Nek epidemion, kiu ekstermas tagmeze.</span></p>
            <p class="verse_indent"><span class="versenr_indent">7</span> <span class="versetext_indent">Ĉe via flanko falos milo,<br>
                  Kaj dek miloj ĉe via dekstra flanko;<br>
                  Sed vin ĝi ne tuŝos.</span></p>
            <p class="verse_indent"><span class="versenr_indent">8</span> <span class="versetext_indent">Vi nur rigardos per viaj okuloj,<br>
                  Kaj vi vidos la redonon al la malvirtuloj.</span></p>
            <p class="verse_indent"><span class="versenr_indent">9</span> <span class="versetext_indent">Ĉar Vi, ho Eternulo, estas mia defendo!<br>
                  La Plejaltulon vi elektis kiel vian rifuĝejon.</span></p>
            <p class="verse_indent"><span class="versenr_indent">10</span> <span class="versetext_indent">Ne trafos vin malbono,<br>
                  Kaj frapo ne atingos vian tendon.</span></p>
            <p class="verse_indent"><span class="versenr_indent">11</span> <span class="versetext_indent">Ĉar al Siaj anĝeloj Li ordonis pri vi,<br>
                  Ke ili vin gardu sur ĉiuj viaj vojoj.</span></p>
            <p class="verse_indent"><span class="versenr_indent">12</span> <span class="versetext_indent">Sur la manoj ili vin portos,<br>
                  Por ke vi ne falpuŝiĝu sur ŝtono per via piedo.</span></p>
            <p class="verse_indent"><span class="versenr_indent">13</span> <span class="versetext_indent">Sur leonon kaj aspidon vi paŝos,<br>
                  Vi piedpremos leonidon kaj drakon.</span></p>
            <p class="verse_indent"><span class="versenr_indent">14</span> <span class="versetext_indent">Ĉar li ekamis Min, tial Mi lin savos;<br>
                  Mi defendos lin, ĉar li konas Mian nomon.</span></p>
            <p class="verse_indent"><span class="versenr_indent">15</span> <span class="versetext_indent">Li vokos Min, kaj Mi lin aŭskultos;<br>
                  Mi estos kun li en mizero;<br>
                  Mi lin liberigos kaj honoratigos.</span></p>
            <p class="verse_indent"><span class="versenr_indent">16</span> <span class="versetext_indent">Mi satigos lin per longa vivo,<br>
                  Kaj aperigos al li Mian helpon.</span></p>
         </p>
         <div class="dist_chapter"></div>
         <h3 class="chapternr">92</h3>
         <p><em>Psalmo-kanto por la tago sabata.</em></p>
         <p class="indent">
            <p class="indent_first">Bone estas glori la Eternulon<br>
               Kaj prikanti Vian nomon, ho Plejaltulo;
            </p>
            <p class="verse_indent"><span class="versenr_indent">2</span> <span class="versetext_indent">Rakonti matene pri Via boneco<br>
                  Kaj nokte pri Via fideleco,</span></p>
            <p class="verse_indent"><span class="versenr_indent">3</span> <span class="versetext_indent">Sur dekkorda instrumento kaj sur psaltero,<br>
                  Per solenaj sonoj de harpo.</span></p>
            <p class="verse_indent"><span class="versenr_indent">4</span> <span class="versetext_indent">Ĉar Vi ĝojigis min, ho Eternulo, per Viaj agoj;<br>
                  La farojn de Viaj manoj mi prikantos.</span></p>
            <p class="verse_indent"><span class="versenr_indent">5</span> <span class="versetext_indent">Kiel grandaj estas Viaj faroj, ho Eternulo!<br>
                  Tre profundaj estas Viaj pensoj.</span></p>
            <p class="verse_indent"><span class="versenr_indent">6</span> <span class="versetext_indent">Malklerulo ne scias,<br>
                  Kaj malsaĝulo tion ne komprenas.</span></p>
            <p class="verse_indent"><span class="versenr_indent">7</span> <span class="versetext_indent">Kiam malvirtuloj verdestas kiel herbo<br>
                  Kaj ĉiuj malbonaguloj floras,<br>
                  Tio kondukas al ilia ekstermiĝo por eterne.</span></p>
            <p class="verse_indent"><span class="versenr_indent">8</span> <span class="versetext_indent">Kaj Vi estas alta eterne, ho Eternulo.</span></p>
            <p class="verse_indent"><span class="versenr_indent">9</span> <span class="versetext_indent">Ĉar jen Viaj malamikoj, ho Eternulo,<br>
                  Jen Viaj malamikoj pereas,<br>
                  Diskuras ĉiuj malbonaguloj.</span></p>
            <p class="verse_indent"><span class="versenr_indent">10</span> <span class="versetext_indent">Sed mian kornon Vi altigas kiel la kornon de bubalo;<br>
                  Mi estas oleita per freŝa oleo.</span></p>
            <p class="verse_indent"><span class="versenr_indent">11</span> <span class="versetext_indent">Kaj mia okulo rigardas miajn malamikojn;<br>
                  Pri la malbonaguloj, miaj kontraŭuloj, aŭdas miaj oreloj.</span></p>
            <p class="verse_indent"><span class="versenr_indent">12</span> <span class="versetext_indent">Virtulo verdestas, kiel palmo,<br>
                  Staras alte, kiel cedro sur Lebanon.</span></p>
            <p class="verse_indent"><span class="versenr_indent">13</span> <span class="versetext_indent">Plantitaj en la domo de la Eternulo,<br>
                  Ili verdestas en la kortoj de nia Dio.</span></p>
            <p class="verse_indent"><span class="versenr_indent">14</span> <span class="versetext_indent">Ili floras ankoraŭ en la maljuneco,<br>
                  Estas sukplenaj kaj freŝaj,</span></p>
            <p class="verse_indent"><span class="versenr_indent">15</span> <span class="versetext_indent">Por sciigi, ke la Eternulo estas justa,<br>
                  Mia fortikaĵo, kaj ne ekzistas en Li maljusteco.</span></p>
         </p>
         <div class="dist_chapter"></div>
         <h3 class="chapternr">93</h3>
         <p class="indent">
            <p class="indent_first">La Eternulo reĝas; Li estas vestita de majesto;<br>
               La Eternulo estas vestita kaj zonita de potenco;<br>
               Kaj fortikigita estas la mondo, ke ĝi ne ŝanceliĝu.
            </p>
            <p class="verse_indent"><span class="versenr_indent">2</span> <span class="versetext_indent">De antikve estas fortika Via trono;<br>
                  Vi estas de eterne.</span></p>
            <p class="verse_indent"><span class="versenr_indent">3</span> <span class="versetext_indent">Levas la riveroj, ho Eternulo, levas la riveroj sian voĉon,<br>
                  Levas la riveroj sian bruon;</span></p>
            <p class="verse_indent"><span class="versenr_indent">4</span> <span class="versetext_indent">Pli ol la bruo de multego da akvo,<br>
                  Ol la potencaj ondoj de la maro,<br>
                  Potenca estas la Eternulo en la altaĵo.</span></p>
            <p class="verse_indent"><span class="versenr_indent">5</span> <span class="versetext_indent">Viaj leĝoj estas tre fidindaj;<br>
                  Via domo estas ornamita de sankteco,<br>
                  Ho Eternulo, por eterne.</span></p>
         </p>
         <div class="dist_chapter"></div>
         <h3 class="chapternr">94</h3>
         <p class="indent">
            <p class="indent_first">Dio de venĝo, ho Eternulo,<br>
               Dio de venĝo, aperu!
            </p>
            <p class="verse_indent"><span class="versenr_indent">2</span> <span class="versetext_indent">Leviĝu, Juĝanto de la tero;<br>
                  Redonu la meritaĵon al la fieruloj.</span></p>
            <p class="verse_indent"><span class="versenr_indent">3</span> <span class="versetext_indent">Kiel longe la malvirtuloj, ho Eternulo,<br>
                  Kiel longe la malvirtuloj triumfos?</span></p>
            <p class="verse_indent"><span class="versenr_indent">4</span> <span class="versetext_indent">Ili estas malhumilaj, parolas arogantaĵon;<br>
                  Fanfaronas ĉiuj malbonaguloj.</span></p>
            <p class="verse_indent"><span class="versenr_indent">5</span> <span class="versetext_indent">Vian popolon, ho Eternulo, ili premas,<br>
                  Kaj Vian heredon ili turmentas.</span></p>
            <p class="verse_indent"><span class="versenr_indent">6</span> <span class="versetext_indent">Vidvinon kaj fremdulon ili mortigas,<br>
                  Kaj orfojn ili buĉas.</span></p>
            <p class="verse_indent"><span class="versenr_indent">7</span> <span class="versetext_indent">Kaj ili diras: La Eternulo ne vidas,<br>
                  Kaj la Dio de Jakob ne scias.</span></p>
            <p class="verse_indent"><span class="versenr_indent">8</span> <span class="versetext_indent">Komprenu, senprudentuloj en la popolo;<br>
                  Kaj vi, malsaĝuloj, kiam vi saĝiĝos?</span></p>
            <p class="verse_indent"><span class="versenr_indent">9</span> <span class="versetext_indent">Ĉu ne aŭdas Tiu, kiu aranĝis orelon?<br>
                  Ĉu ne vidas Tiu, kiu kreis okulon?</span></p>
            <p class="verse_indent"><span class="versenr_indent">10</span> <span class="versetext_indent">Ĉu ne punas la ĝustiganto de la popoloj,<br>
                  Kiu instruas al homo scion?</span></p>
            <p class="verse_indent"><span class="versenr_indent">11</span> <span class="versetext_indent">La Eternulo scias la pensojn de homo,<br>
                  Ke ili estas vantaj.</span></p>
            <p class="verse_indent"><span class="versenr_indent">12</span> <span class="versetext_indent">Bone estas al la homo, kiun Vi, ho Eternulo, ĝustigas,<br>
                  Kaj al kiu Vi instruas Vian leĝon,</span></p>
            <p class="verse_indent"><span class="versenr_indent">13</span> <span class="versetext_indent">Por trankviligi lin en la malbonaj tagoj,<br>
                  Ĝis estos pretigita la foso por la malvirtulo.</span></p>
            <p class="verse_indent"><span class="versenr_indent">14</span> <span class="versetext_indent">Ĉar la Eternulo ne forpuŝos Sian popolon,<br>
                  Kaj Sian heredon Li ne forlasos.</span></p>
            <p class="verse_indent"><span class="versenr_indent">15</span> <span class="versetext_indent">Ĉar juĝo revenos al vero,<br>
                  Kaj ĝin sekvos ĉiuj virtkoruloj.</span></p>
            <p class="verse_indent"><span class="versenr_indent">16</span> <span class="versetext_indent">Kiu helpas min kontraŭ malbonuloj?<br>
                  Kiu staras apud mi kontraŭ malbonaguloj?</span></p>
            <p class="verse_indent"><span class="versenr_indent">17</span> <span class="versetext_indent">Se la Eternulo ne estus mia helpanto,<br>
                  Mia animo preskaŭ kuŝus jam silenta.</span></p>
            <p class="verse_indent"><span class="versenr_indent">18</span> <span class="versetext_indent">Kiam mi diris, ke mia piedo ŝanceliĝas,<br>
                  Via boneco, ho Eternulo, min subtenis.</span></p>
            <p class="verse_indent"><span class="versenr_indent">19</span> <span class="versetext_indent">Kiam mi havas interne multe da maltrankvilaj pensoj,<br>
                  Viaj konsoloj karesas mian animon.</span></p>
            <p class="verse_indent"><span class="versenr_indent">20</span> <span class="versetext_indent">Ĉu aliĝos al Vi trono de maljusteco,<br>
                  Kiu aranĝas maljustaĵon en la nomo de la leĝo?</span></p>
            <p class="verse_indent"><span class="versenr_indent">21</span> <span class="versetext_indent">Ili sin armas kontraŭ la animo de virtulo,<br>
                  Kaj sangon senkulpan ili akuzas.</span></p>
            <p class="verse_indent"><span class="versenr_indent">22</span> <span class="versetext_indent">Sed la Eternulo estos mia rifuĝejo;<br>
                  Kaj mia Dio estos la roko de mia ŝirmo.</span></p>
            <p class="verse_indent"><span class="versenr_indent">23</span> <span class="versetext_indent">Kaj Li redonos al ili por iliaj malbonagoj,<br>
                  Kaj por ilia malboneco Li ilin ekstermos;<br>
                  Ilin ekstermos la Eternulo, nia Dio.</span></p>
         </p>
         <div class="dist_chapter"></div>
         <h3 class="chapternr">95</h3>
         <p class="indent">
            <p class="indent_first">Venu, ni kantu al la Eternulo;<br>
               Ni ĝoje kriu al la rifuĝejo de nia helpo.
            </p>
            <p class="verse_indent"><span class="versenr_indent">2</span> <span class="versetext_indent">Ni venu antaŭ Lian vizaĝon kun glorado,<br>
                  Per psalmoj ni ĝoje kriu al Li.</span></p>
            <p class="verse_indent"><span class="versenr_indent">3</span> <span class="versetext_indent">Ĉar granda Dio estas la Eternulo<br>
                  Kaj granda Reĝo super ĉiuj dioj,</span></p>
            <p class="verse_indent"><span class="versenr_indent">4</span> <span class="versetext_indent">Kiu havas en Sia mano la profundaĵojn de la tero,<br>
                  Kaj al kiu apartenas la altaĵoj de la montoj;</span></p>
            <p class="verse_indent"><span class="versenr_indent">5</span> <span class="versetext_indent">Al kiu apartenas la maro, kaj Li ĝin faris,<br>
                  Kaj la sekteron Liaj manoj kreis.</span></p>
            <p class="verse_indent"><span class="versenr_indent">6</span> <span class="versetext_indent">Venu, ni kliniĝu, ni ĵetu nin teren,<br>
                  Ni genuu antaŭ la Eternulo, nia Kreinto.</span></p>
            <p class="verse_indent"><span class="versenr_indent">7</span> <span class="versetext_indent">Ĉar Li estas nia Dio,<br>
                  Kaj ni estas la popolo de Lia paŝtejo kaj la ŝafoj de Lia<br>
                  mano.<br>
                  Hodiaŭ, se vi aŭskultas Lian voĉon,</span></p>
            <p class="verse_indent"><span class="versenr_indent">8</span> <span class="versetext_indent">Ne obstinigu vian koron, kiel en Meriba,<br>
                  Kiel en la tago de Masa en la dezerto,</span></p>
            <p class="verse_indent"><span class="versenr_indent">9</span> <span class="versetext_indent">Kiam viaj patroj Min incitis,<br>
                  Esploris kaj vidis Mian faron.</span></p>
            <p class="verse_indent"><span class="versenr_indent">10</span> <span class="versetext_indent">Kvardek jarojn Mi indignis kontraŭ tiu generacio,<br>
                  Kaj Mi diris: Ili estas popolo kun koro malĝusta,<br>
                  Kaj ili ne volas koni Miajn vojojn;</span></p>
            <p class="verse_indent"><span class="versenr_indent">11</span> <span class="versetext_indent">Tial Mi ĵuris en Mia kolero,<br>
                  Ke ili ne venos en Mian ripozejon.</span></p>
         </p>
         <div class="dist_chapter"></div>
         <h3 class="chapternr">96</h3>
         <p class="indent">
            <p class="indent_first">Kantu al la Eternulo novan kanton;<br>
               Kantu al la Eternulo la tuta tero.
            </p>
            <p class="verse_indent"><span class="versenr_indent">2</span> <span class="versetext_indent">Kantu al la Eternulo, gloru Lian nomon,<br>
                  Proklamu de tago al tago Lian savon.</span></p>
            <p class="verse_indent"><span class="versenr_indent">3</span> <span class="versetext_indent">Rakontu inter la popoloj Lian gloron,<br>
                  Inter ĉiuj gentoj Liajn miraklojn.</span></p>
            <p class="verse_indent"><span class="versenr_indent">4</span> <span class="versetext_indent">Ĉar la Eternulo estas granda kaj tre glorinda,<br>
                  Li estas timinda pli ol ĉiuj dioj.</span></p>
            <p class="verse_indent"><span class="versenr_indent">5</span> <span class="versetext_indent">Ĉar ĉiuj dioj de la popoloj estas nur idoloj;<br>
                  Sed la Eternulo kreis la ĉielon.</span></p>
            <p class="verse_indent"><span class="versenr_indent">6</span> <span class="versetext_indent">Gloro kaj majesto estas antaŭ Li,<br>
                  Forto kaj beleco estas en Lia sanktejo.</span></p>
            <p class="verse_indent"><span class="versenr_indent">7</span> <span class="versetext_indent">Tributu al la Eternulo, familioj de la popoloj;<br>
                  Tributu al la Eternulo gloron kaj potencon.</span></p>
            <p class="verse_indent"><span class="versenr_indent">8</span> <span class="versetext_indent">Tributu al la Eternulo la honoron de Lia nomo;<br>
                  Alportu donacon kaj venu en Liajn kortojn.</span></p>
            <p class="verse_indent"><span class="versenr_indent">9</span> <span class="versetext_indent">Kliniĝu al la Eternulo en sankta ornamo;<br>
                  Tremu antaŭ Li la tuta tero.</span></p>
            <p class="verse_indent"><span class="versenr_indent">10</span> <span class="versetext_indent">Diru inter la popoloj: La Eternulo reĝas,<br>
                  Kaj fortikigita estas la mondo, ke ĝi ne ŝanceliĝu;<br>
                  Li juĝas la popolojn en justeco.</span></p>
            <p class="verse_indent"><span class="versenr_indent">11</span> <span class="versetext_indent">Ĝoju la ĉielo, kaj estu gaja la tero,<br>
                  Bruu la maro, kaj ĉio, kio ĝin plenigas.</span></p>
            <p class="verse_indent"><span class="versenr_indent">12</span> <span class="versetext_indent">Ĝoju la kampo, kaj ĉio, kio estas sur ĝi;<br>
                  Tiam kantu ĉiuj arboj de la arbaro</span></p>
            <p class="verse_indent"><span class="versenr_indent">13</span> <span class="versetext_indent">Antaŭ la Eternulo, ĉar Li venas,<br>
                  Ĉar Li venas, por juĝi la teron;<br>
                  Li juĝos la mondon kun justeco<br>
                  Kaj la popolojn kun Sia fideleco.</span></p>
         </p>
         <div class="dist_chapter"></div>
         <h3 class="chapternr">97</h3>
         <p class="indent">
            <p class="indent_first">La Eternulo reĝas; ĝoju la tero;<br>
               Estu gajaj la multaj insuloj.
            </p>
            <p class="verse_indent"><span class="versenr_indent">2</span> <span class="versetext_indent">Nubo kaj mallumo estas ĉirkaŭ Li;<br>
                  Vero kaj justeco estas la fundamento de Lia trono.</span></p>
            <p class="verse_indent"><span class="versenr_indent">3</span> <span class="versetext_indent">Fajro iras antaŭ Li,<br>
                  Kaj bruligas ĉirkaŭe Liajn malamikojn.</span></p>
            <p class="verse_indent"><span class="versenr_indent">4</span> <span class="versetext_indent">Liaj fulmoj lumigas la mondon;<br>
                  La tero vidas, kaj tremas.</span></p>
            <p class="verse_indent"><span class="versenr_indent">5</span> <span class="versetext_indent">Montoj fandiĝas kiel vakso antaŭ la vizaĝo de la Eternulo,<br>
                  Antaŭ la vizaĝo de la Sinjoro de la tuta tero.</span></p>
            <p class="verse_indent"><span class="versenr_indent">6</span> <span class="versetext_indent">La ĉielo rakontas Lian veron,<br>
                  Kaj ĉiuj popoloj vidas Lian gloron.</span></p>
            <p class="verse_indent"><span class="versenr_indent">7</span> <span class="versetext_indent">Hontiĝu ĉiuj, kiuj servas al idoloj,<br>
                  Kiuj laŭdas sin pro diaĉoj.<br>
                  Kliniĝu antaŭ Li ĉiuj dioj.</span></p>
            <p class="verse_indent"><span class="versenr_indent">8</span> <span class="versetext_indent">Aŭdis kaj ekĝojis Cion,<br>
                  Kaj ektriumfis la filinoj de Jehuda<br>
                  Pro Viaj juĝoj, ho Eternulo.</span></p>
            <p class="verse_indent"><span class="versenr_indent">9</span> <span class="versetext_indent">Ĉar Vi, ho Eternulo, estas Plejalta super la tuta tero,<br>
                  Vi tre alte leviĝis super ĉiuj dioj.</span></p>
            <p class="verse_indent"><span class="versenr_indent">10</span> <span class="versetext_indent">Amantoj de la Eternulo, malamu malbonon.<br>
                  Li gardas la animojn de Siaj fideluloj;<br>
                  Li savos ilin de la mano de malvirtuloj.</span></p>
            <p class="verse_indent"><span class="versenr_indent">11</span> <span class="versetext_indent">Lumo verŝiĝas sur virtulon,<br>
                  Kaj ĝojo sur purkorulojn.</span></p>
            <p class="verse_indent"><span class="versenr_indent">12</span> <span class="versetext_indent">Ĝoju, virtuloj, pro la Eternulo,<br>
                  Kaj gloru Lian sanktan nomon.</span></p>
         </p>
         <div class="dist_chapter"></div>
         <h3 class="chapternr">98</h3>
         <p><em>Psalmo.</em></p>
         <p class="indent">
            <p class="indent_first">Kantu al la Eternulo novan kanton,<br>
               Ĉar miraklojn Li faris;<br>
               Helpis Lin Lia dekstra mano kaj Lia sankta brako.
            </p>
            <p class="verse_indent"><span class="versenr_indent">2</span> <span class="versetext_indent">La Eternulo aperigis Sian savon;<br>
                  Antaŭ la okuloj de la popoloj Li malkaŝis Sian justecon.</span></p>
            <p class="verse_indent"><span class="versenr_indent">3</span> <span class="versetext_indent">Li memoras Sian bonecon kaj Sian fidelecon al la domo de<br>
                  Izrael.<br>
                  Vidis ĉiuj finoj de la tero la helpon de nia Dio.</span></p>
            <p class="verse_indent"><span class="versenr_indent">4</span> <span class="versetext_indent">Ĝoje kriu al la Eternulo la tuta tero;<br>
                  Kantu, gloru, kaj muziku.</span></p>
            <p class="verse_indent"><span class="versenr_indent">5</span> <span class="versetext_indent">Muziku al la Eternulo per harpo,<br>
                  Per harpo kaj per sonoj de psalmo.</span></p>
            <p class="verse_indent"><span class="versenr_indent">6</span> <span class="versetext_indent">Per trumpetoj kaj per sono de korno<br>
                  Ĝoje kriu antaŭ la Reĝo, la Eternulo.</span></p>
            <p class="verse_indent"><span class="versenr_indent">7</span> <span class="versetext_indent">Bruu la maro, kaj ĉio, kio ĝin plenigas,<br>
                  La mondo kaj ĝiaj loĝantoj.</span></p>
            <p class="verse_indent"><span class="versenr_indent">8</span> <span class="versetext_indent">La riveroj plaŭdu per la manoj,<br>
                  La montoj kune kantu ĝoje,</span></p>
            <p class="verse_indent"><span class="versenr_indent">9</span> <span class="versetext_indent">Antaŭ la Eternulo, ĉar Li venas, por juĝi la teron;<br>
                  Li juĝos la mondon kun justeco kaj la popolojn kun vereco.</span></p>
         </p>
         <div class="dist_chapter"></div>
         <h3 class="chapternr">99</h3>
         <p class="indent">
            <p class="indent_first">La Eternulo reĝas, tremas la popoloj;<br>
               Li sidas sur keruboj, ŝanceliĝas la tero.
            </p>
            <p class="verse_indent"><span class="versenr_indent">2</span> <span class="versetext_indent">La Eternulo estas granda en Cion,<br>
                  Kaj Li estas alte super ĉiuj popoloj.</span></p>
            <p class="verse_indent"><span class="versenr_indent">3</span> <span class="versetext_indent">Oni gloru Vian grandan kaj timindan nomon:<br>
                  Li estas sankta.</span></p>
         </p>
         <p class="indent">
            <p class="verse_indent"><span class="versenr_indent">4</span> <span class="versetext_indent">Kaj la forton de la reĝo, kiu amas justecon,<br>
                  Vi fortikigis en praveco;<br>
                  Juĝon kaj justecon en Jakob Vi aranĝis.</span></p>
            <p class="verse_indent"><span class="versenr_indent">5</span> <span class="versetext_indent">Altigu la Eternulon, nian Dion,<br>
                  Kaj kliniĝu antaŭ la benketo de Liaj piedoj:<br>
                  Li estas sankta.</span></p>
         </p>
         <p class="indent">
            <p class="verse_indent"><span class="versenr_indent">6</span> <span class="versetext_indent">Moseo kaj Aaron estas inter Liaj pastroj,<br>
                  Kaj Samuel estas inter tiuj, kiuj vokas Lian nomon;<br>
                  Ili vokis al la Eternulo, kaj Li ilin aŭskultis.</span></p>
            <p class="verse_indent"><span class="versenr_indent">7</span> <span class="versetext_indent">El nuba kolono Li parolis al ili;<br>
                  Ili observis Liajn regulojn, kaj la leĝon, kiun Li donis al<br>
                  ili.</span></p>
            <p class="verse_indent"><span class="versenr_indent">8</span> <span class="versetext_indent">Ho Eternulo, nia Dio, Vi ilin aŭskultis;<br>
                  Vi estis por ili Dio pardonanta, kvankam venĝanto por iliaj<br>
                  faroj.</span></p>
            <p class="verse_indent"><span class="versenr_indent">9</span> <span class="versetext_indent">Altigu la Eternulon, nian Dion,<br>
                  Kaj kliniĝu antaŭ Lia sankta monto;<br>
                  Ĉar sankta estas la Eternulo, nia Dio.</span></p>
         </p>
         <div class="dist_chapter"></div>
         <h3 class="chapternr">100</h3>
         <p><em>Psalmo de dankado.</em></p>
         <p class="indent">
            <p class="indent_first">Ĝoje kriu al la Eternulo la tuta tero!</p>
            <p class="verse_indent"><span class="versenr_indent">2</span> <span class="versetext_indent">Servu al la Eternulo kun ĝojo,<br>
                  Venu antaŭ Lian vizaĝon kun kanto.</span></p>
            <p class="verse_indent"><span class="versenr_indent">3</span> <span class="versetext_indent">Sciu, ke la Eternulo estas Dio;<br>
                  Li nin kreis, kaj al Li ni apartenas,<br>
                  Lia popolo kaj ŝafoj de Lia paŝtejo.</span></p>
            <p class="verse_indent"><span class="versenr_indent">4</span> <span class="versetext_indent">Eniru en Liajn pordegojn kun dankado,<br>
                  En Liajn kortojn kun laŭdado.<br>
                  Gloru Lin, benu Lian nomon;</span></p>
            <p class="verse_indent"><span class="versenr_indent">5</span> <span class="versetext_indent">Ĉar la Eternulo estas bona;<br>
                  Lia favorkoreco estas eterna,<br>
                  Kaj de generacio al generacio daŭras Lia fideleco.</span></p>
         </p>
         <div class="dist_chapter"></div>
         <h3 class="chapternr">101</h3>
         <p><em>Psalmo de David.</em></p>
         <p class="indent">
            <p class="indent_first">Bonecon kaj justecon mi prikantos;<br>
               Al Vi, ho Eternulo, mi muzikos.
            </p>
            <p class="verse_indent"><span class="versenr_indent">2</span> <span class="versetext_indent">Mi penas iri prudente la vojon de pieco;<br>
                  Kiam Vi venos al mi?<br>
                  Mi iras kun pura koro interne de mia domo.</span></p>
            <p class="verse_indent"><span class="versenr_indent">3</span> <span class="versetext_indent">Mi ne metas antaŭ miajn okulojn malbonan aferon;<br>
                  Mi malamas farojn de malfideleco,<br>
                  Ili ne aliĝas al mi.</span></p>
            <p class="verse_indent"><span class="versenr_indent">4</span> <span class="versetext_indent">Koro perversa foriĝu de mi;<br>
                  Malbonon mi ne volas koni.</span></p>
            <p class="verse_indent"><span class="versenr_indent">5</span> <span class="versetext_indent">Kiu sekrete kalumnias sian proksimulon, tiun mi ekstermos;<br>
                  Kiu havas fieran okulon kaj malhumilan koron, tiun mi ne<br>
                  toleros.</span></p>
            <p class="verse_indent"><span class="versenr_indent">6</span> <span class="versetext_indent">Miaj okuloj restas turnataj al la fideluloj de la tero, ke<br>
                  ili sidu kun mi;<br>
                  Kiu iras la vojon de pieco, tiu servu al mi.</span></p>
            <p class="verse_indent"><span class="versenr_indent">7</span> <span class="versetext_indent">Ne loĝos interne de mia domo iu, kiu agas hipokrite;<br>
                  Kiu diras malveron, tiu ne staros antaŭ miaj okuloj.</span></p>
            <p class="verse_indent"><span class="versenr_indent">8</span> <span class="versetext_indent">Fervore mi ekstermos ĉiujn malvirtulojn de la lando,<br>
                  Por elradikigi el la urbo de la Eternulo ĉiujn krimulojn.</span></p>
         </p>
         <div class="dist_chapter"></div>
         <h3 class="chapternr">102</h3>
         <p><em>Preĝo de mizerulo, kiam li perdas la fortojn kaj elverŝas antaŭ
               la Eternulo sian malĝojon.</em></p>
         <p class="indent">
            <p class="indent_first">Ho Eternulo, aŭskultu mian preĝon;<br>
               Kaj mia krio venu al Vi.
            </p>
            <p class="verse_indent"><span class="versenr_indent">2</span> <span class="versetext_indent">Ne kaŝu antaŭ mi Vian vizaĝon en la tago de mia suferado;<br>
                  Klinu al mi Vian orelon;<br>
                  En la tago, kiam mi vokas, rapide aŭskultu min.</span></p>
            <p class="verse_indent"><span class="versenr_indent">3</span> <span class="versetext_indent">Ĉar pasis kiel fumo miaj tagoj,<br>
                  Kaj miaj ostoj ĉirkaŭbrulis kiel en forno.</span></p>
            <p class="verse_indent"><span class="versenr_indent">4</span> <span class="versetext_indent">Falĉiĝis kiel herbo kaj sekiĝis mia koro,<br>
                  Ĉar mi forgesis manĝi mian panon.</span></p>
            <p class="verse_indent"><span class="versenr_indent">5</span> <span class="versetext_indent">De la voĉo de mia plorado<br>
                  Algluiĝis miaj ostoj al mia karno.</span></p>
            <p class="verse_indent"><span class="versenr_indent">6</span> <span class="versetext_indent">Mi similiĝis al pelikano en la dezerto,<br>
                  Mi fariĝis kiel noktuo en ruinoj.</span></p>
            <p class="verse_indent"><span class="versenr_indent">7</span> <span class="versetext_indent">Mi ne dormas,<br>
                  Kaj mi estas kiel birdo solulo sur tegmento.</span></p>
            <p class="verse_indent"><span class="versenr_indent">8</span> <span class="versetext_indent">Ĉiutage insultas min miaj malamikoj,<br>
                  Miaj mokantoj ĵuras per mi.</span></p>
            <p class="verse_indent"><span class="versenr_indent">9</span> <span class="versetext_indent">Ĉar cindron mi manĝis kiel panon,<br>
                  Kaj mian trinkaĵon mi miksis kun larmoj,</span></p>
            <p class="verse_indent"><span class="versenr_indent">10</span> <span class="versetext_indent">Kaŭze de Via kolero kaj indigno;<br>
                  Ĉar Vi min levis kaj ĵetis.</span></p>
            <p class="verse_indent"><span class="versenr_indent">11</span> <span class="versetext_indent">Miaj tagoj malaperas kiel ombro,<br>
                  Kaj mi sekiĝas kiel herbo.</span></p>
         </p>
         <p class="indent">
            <p class="verse_indent"><span class="versenr_indent">12</span> <span class="versetext_indent">Sed Vi, ho Eternulo, restas eterne;<br>
                  Kaj la memoro pri Vi restas de generacio al generacio.</span></p>
            <p class="verse_indent"><span class="versenr_indent">13</span> <span class="versetext_indent">Vi leviĝos, Vi korfavoros Cionon;<br>
                  Ĉar estas tempo por ĝin kompati, ĉar venis la tempo.</span></p>
            <p class="verse_indent"><span class="versenr_indent">14</span> <span class="versetext_indent">Ĉar Viaj sklavoj ekamis ĝiajn ŝtonojn,<br>
                  Ĉarma estas por ili ĝia polvo.</span></p>
            <p class="verse_indent"><span class="versenr_indent">15</span> <span class="versetext_indent">Kaj ektimos popoloj la nomon de la Eternulo,<br>
                  Kaj ĉiuj reĝoj de la tero Vian gloron.</span></p>
            <p class="verse_indent"><span class="versenr_indent">16</span> <span class="versetext_indent">Ĉar la Eternulo rekonstruis Cionon,<br>
                  Kaj aperis en Sia gloro.</span></p>
            <p class="verse_indent"><span class="versenr_indent">17</span> <span class="versetext_indent">Li Sin turnis al la preĝo de la forlasitoj,<br>
                  Kaj ne forpuŝis ilian petegon.</span></p>
            <p class="verse_indent"><span class="versenr_indent">18</span> <span class="versetext_indent">Ĉi tio estos skribita por estontaj generacioj;<br>
                  Kaj rekreita popolo gloros la Eternulon.</span></p>
            <p class="verse_indent"><span class="versenr_indent">19</span> <span class="versetext_indent">Ĉar Li rigardis malsupren el Sia sankta altaĵo,<br>
                  El la ĉielo la Eternulo direktis rigardon al la tero,</span></p>
            <p class="verse_indent"><span class="versenr_indent">20</span> <span class="versetext_indent">Por aŭdi la ĝemon de malliberulo,<br>
                  Por liberigi la kondamnitajn al morto;</span></p>
            <p class="verse_indent"><span class="versenr_indent">21</span> <span class="versetext_indent">Por ke oni rakontu en Cion pri la nomo de la Eternulo<br>
                  Kaj en Jerusalem pri Lia gloro,</span></p>
            <p class="verse_indent"><span class="versenr_indent">22</span> <span class="versetext_indent">Kiam kolektiĝos kune la popoloj kaj regnoj,<br>
                  Por servi al la Eternulo.</span></p>
         </p>
         <p class="indent">
            <p class="verse_indent"><span class="versenr_indent">23</span> <span class="versetext_indent">Li lacigis en la vojo miajn fortojn,<br>
                  Li mallongigis miajn tagojn.</span></p>
            <p class="verse_indent"><span class="versenr_indent">24</span> <span class="versetext_indent">Mi diras: Ho mia Dio, ne forprenu min en la mezo de miaj<br>
                  tagoj,<br>
                  Vi, kies jaroj estas de generacio al generacio.</span></p>
            <p class="verse_indent"><span class="versenr_indent">25</span> <span class="versetext_indent">En antikveco Vi fondis la teron;<br>
                  Kaj la ĉielo estas la faro de Viaj manoj.</span></p>
            <p class="verse_indent"><span class="versenr_indent">26</span> <span class="versetext_indent">Ili pereos, sed Vi restos;<br>
                  Kaj ĉiuj ili eluziĝos kiel vesto,<br>
                  Kiel veston Vi ilin ŝanĝos, kaj ili ŝanĝiĝos.</span></p>
            <p class="verse_indent"><span class="versenr_indent">27</span> <span class="versetext_indent">Sed Vi restas la sama,<br>
                  Kaj Viaj jaroj ne finiĝos.</span></p>
            <p class="verse_indent"><span class="versenr_indent">28</span> <span class="versetext_indent">La filoj de Viaj sklavoj restos,<br>
                  Kaj ilia semo fortikiĝos antaŭ Vi.</span></p>
         </p>
         <div class="dist_chapter"></div>
         <h3 class="chapternr">103</h3>
         <p><em>De David.</em></p>
         <p class="indent">
            <p class="indent_first">Benu, ho mia animo, la Eternulon,<br>
               Kaj mia tuta internaĵo Lian sanktan nomon.
            </p>
            <p class="verse_indent"><span class="versenr_indent">2</span> <span class="versetext_indent">Benu, ho mia animo, la Eternulon,<br>
                  Kaj ne forgesu ĉiujn Liajn bonfarojn.</span></p>
            <p class="verse_indent"><span class="versenr_indent">3</span> <span class="versetext_indent">Li pardonas ĉiujn viajn pekojn,<br>
                  Li sanigas ĉiujn viajn malsanojn;</span></p>
            <p class="verse_indent"><span class="versenr_indent">4</span> <span class="versetext_indent">Li savas de la tombo vian vivon,<br>
                  Li kronas vin per boneco kaj favorkoreco;</span></p>
            <p class="verse_indent"><span class="versenr_indent">5</span> <span class="versetext_indent">Li satigas per bonaĵoj vian maljunan aĝon,<br>
                  Ke via juneco renoviĝas kiel ĉe aglo.</span></p>
            <p class="verse_indent"><span class="versenr_indent">6</span> <span class="versetext_indent">La Eternulo faras justecon kaj juĝon al ĉiuj prematoj.</span></p>
            <p class="verse_indent"><span class="versenr_indent">7</span> <span class="versetext_indent">Li sciigis Siajn vojojn al Moseo,<br>
                  Siajn farojn al la Izraelidoj.</span></p>
            <p class="verse_indent"><span class="versenr_indent">8</span> <span class="versetext_indent">Favorkora kaj kompatema estas la Eternulo,<br>
                  Longetolerema kaj tre bona.</span></p>
            <p class="verse_indent"><span class="versenr_indent">9</span> <span class="versetext_indent">Ne eterne Li indignas,<br>
                  Kaj ne por ĉiam Li koleras.</span></p>
            <p class="verse_indent"><span class="versenr_indent">10</span> <span class="versetext_indent">Ne laŭ niaj pekoj Li agis kun ni,<br>
                  Kaj ne laŭ niaj krimoj Li redonis al ni.</span></p>
            <p class="verse_indent"><span class="versenr_indent">11</span> <span class="versetext_indent">Ĉar kiel alte estas la ĉielo super la tero,<br>
                  Tiel granda estas Lia boneco por tiuj, kiuj Lin timas.</span></p>
            <p class="verse_indent"><span class="versenr_indent">12</span> <span class="versetext_indent">Kiel malproksime estas la oriento de la okcidento,<br>
                  Tiel Li malproksimigis de ni niajn pekojn.</span></p>
            <p class="verse_indent"><span class="versenr_indent">13</span> <span class="versetext_indent">Kiel patro korfavoras filojn,<br>
                  Tiel la Eternulo korfavoras tiujn, kiuj Lin timas.</span></p>
            <p class="verse_indent"><span class="versenr_indent">14</span> <span class="versetext_indent">Ĉar Li scias nian esencon;<br>
                  Li memoras, ke ni estas polvo.</span></p>
            <p class="verse_indent"><span class="versenr_indent">15</span> <span class="versetext_indent">La tagoj de homo estas kiel herbo;<br>
                  Kiel floro de kampo, tiel li floras.</span></p>
            <p class="verse_indent"><span class="versenr_indent">16</span> <span class="versetext_indent">Pasas super ĝi vento, kaj ĝi jam ne ekzistas;<br>
                  Kaj ĝia loko ĝin jam ne rekonas.</span></p>
            <p class="verse_indent"><span class="versenr_indent">17</span> <span class="versetext_indent">Sed la boneco de la Eternulo daŭras eterne al tiuj, kiuj Lin<br>
                  timas,<br>
                  Kaj Lia bonfaremeco iras ĝis la pranepoj,</span></p>
            <p class="verse_indent"><span class="versenr_indent">18</span> <span class="versetext_indent">Kiuj observas Lian interligon<br>
                  Kaj memoras Liajn ordonojn por ilin plenumi.</span></p>
            <p class="verse_indent"><span class="versenr_indent">19</span> <span class="versetext_indent">La Eternulo starigis en la ĉielo Sian tronon;<br>
                  Kaj Lia reĝeco regas ĉion.</span></p>
            <p class="verse_indent"><span class="versenr_indent">20</span> <span class="versetext_indent">Benu la Eternulon Liaj anĝeloj, potencaj per sia forto,<br>
                  Kiuj plenumas Lian vorton,<br>
                  Por ke oni obeu la voĉon de Lia vorto.</span></p>
            <p class="verse_indent"><span class="versenr_indent">21</span> <span class="versetext_indent">Benu la Eternulon ĉiuj Liaj ĉirkaŭantoj,<br>
                  Liaj servantoj, kiuj plenumas Lian volon.</span></p>
            <p class="verse_indent"><span class="versenr_indent">22</span> <span class="versetext_indent">Benu la Eternulon ĉiuj Liaj kreitaĵoj,<br>
                  En ĉiuj lokoj de Lia regado.<br>
                  Benu, ho mia animo, la Eternulon.</span></p>
         </p>
         <div class="dist_chapter"></div>
         <h3 class="chapternr">104</h3>
         <p class="indent">
            <p class="indent_first">Benu, ho mia animo, la Eternulon.<br>
               Ho Eternulo, mia Dio, Vi estas tre granda,<br>
               De majesto kaj beleco Vi estas vestita;
            </p>
            <p class="verse_indent"><span class="versenr_indent">2</span> <span class="versetext_indent">Vi, kiu estas ĉirkaŭkovrita de lumo kiel de vesto,<br>
                  Kiu sternas la ĉielon kiel tapiŝon;</span></p>
            <p class="verse_indent"><span class="versenr_indent">3</span> <span class="versetext_indent">Kiu aranĝas sur la akvo Siajn ĉambrojn,<br>
                  Kiu faras la nubojn Lia veturilo;<br>
                  Kiu iras sur la flugiloj de la vento;</span></p>
            <p class="verse_indent"><span class="versenr_indent">4</span> <span class="versetext_indent">Kiu faras la ventojn Liaj senditoj,<br>
                  Flamantan fajron Liaj servantoj;</span></p>
            <p class="verse_indent"><span class="versenr_indent">5</span> <span class="versetext_indent">Kiu fondis la teron sur ĝiaj fundamentoj,<br>
                  Ke ĝi neniam ŝanceliĝos.</span></p>
            <p class="verse_indent"><span class="versenr_indent">6</span> <span class="versetext_indent">La abismon Vi kovris kiel per vesto,<br>
                  Sur la montoj staras akvo;</span></p>
            <p class="verse_indent"><span class="versenr_indent">7</span> <span class="versetext_indent">De Via minaco ĝi kuras,<br>
                  De la voĉo de Via tondro ĝi forrapidas.</span></p>
            <p class="verse_indent"><span class="versenr_indent">8</span> <span class="versetext_indent">Ĝi leviĝas sur montojn, malleviĝas sur valojn,<br>
                  Al tiu loko, kiun Vi destinis por ĝi.</span></p>
            <p class="verse_indent"><span class="versenr_indent">9</span> <span class="versetext_indent">Vi faris limon, kiun ĝi ne superpaŝos,<br>
                  Por ke ĝi ne revenu por kovri la teron.</span></p>
            <p class="verse_indent"><span class="versenr_indent">10</span> <span class="versetext_indent">Vi sendas fontojn al la riveroj,<br>
                  Kiuj iras inter montoj;</span></p>
            <p class="verse_indent"><span class="versenr_indent">11</span> <span class="versetext_indent">Ili trinkigas ĉiujn kampajn bestojn;<br>
                  Sovaĝaj azenoj kvietigas sian soifon.</span></p>
            <p class="verse_indent"><span class="versenr_indent">12</span> <span class="versetext_indent">Apud ili loĝas la birdoj ĉielaj,<br>
                  El inter la branĉoj ili sonigas sian voĉon.</span></p>
            <p class="verse_indent"><span class="versenr_indent">13</span> <span class="versetext_indent">Vi trinkigas la montojn el Viaj ĉambroj;<br>
                  Per la produktoj de Viaj faroj satiĝas la tero.</span></p>
            <p class="verse_indent"><span class="versenr_indent">14</span> <span class="versetext_indent">Vi kreskigas herbon por la bruto,<br>
                  Kaj verdaĵon, kiu servas al la homo,<br>
                  Por elirigi panon el la tero.</span></p>
            <p class="verse_indent"><span class="versenr_indent">15</span> <span class="versetext_indent">Kaj la vino gajigas la koron de la homo,<br>
                  La vizaĝo brilas de la oleo,<br>
                  Kaj la pano fortikigas la koron de la homo.</span></p>
            <p class="verse_indent"><span class="versenr_indent">16</span> <span class="versetext_indent">Satiĝas la arboj de la Eternulo,<br>
                  La cedroj de Lebanon, kiujn Li plantis;</span></p>
            <p class="verse_indent"><span class="versenr_indent">17</span> <span class="versetext_indent">Kaj tie nestas birdoj;<br>
                  Cikonio havas sian loĝejon sur abioj;</span></p>
            <p class="verse_indent"><span class="versenr_indent">18</span> <span class="versetext_indent">La altaj montoj estas por la ibeksoj,<br>
                  La rokoj estas rifuĝejo por la hirakoj.</span></p>
            <p class="verse_indent"><span class="versenr_indent">19</span> <span class="versetext_indent">Li aranĝis la lunon laŭ la partoj de tempo;<br>
                  La suno scias sian subiron.</span></p>
            <p class="verse_indent"><span class="versenr_indent">20</span> <span class="versetext_indent">Vi sendas mallumon, kaj fariĝas nokto,<br>
                  Dum kiu vagas ĉiuj arbaraj bestoj;</span></p>
            <p class="verse_indent"><span class="versenr_indent">21</span> <span class="versetext_indent">La leonidoj krias pri rabakiro,<br>
                  Por peti de Dio sian manĝaĵon.</span></p>
            <p class="verse_indent"><span class="versenr_indent">22</span> <span class="versetext_indent">Kiam leviĝas la suno,<br>
                  Ili sin kaŝas kaj kuŝiĝas en siaj loĝejoj.</span></p>
            <p class="verse_indent"><span class="versenr_indent">23</span> <span class="versetext_indent">Eliras homo por sia okupiĝo,<br>
                  Por sia laboro ĝis la vespero.</span></p>
            <p class="verse_indent"><span class="versenr_indent">24</span> <span class="versetext_indent">Kiel multaj estas Viaj faroj, ho Eternulo!<br>
                  Ĉion Vi faris kun saĝo;<br>
                  La tero estas plena de Viaj faritaĵoj.</span></p>
            <p class="verse_indent"><span class="versenr_indent">25</span> <span class="versetext_indent">Jen la maro, granda kaj vasta:<br>
                  Tie estas rampaĵoj sennombraj,<br>
                  Bestoj malgrandaj kaj grandaj;</span></p>
            <p class="verse_indent"><span class="versenr_indent">26</span> <span class="versetext_indent">Tie iras ŝipoj;<br>
                  Tie estas la levjatano, kiun Vi kreis, ke ĝi tie ludu.</span></p>
            <p class="verse_indent"><span class="versenr_indent">27</span> <span class="versetext_indent">Ĉiuj ili atendas de Vi,<br>
                  Ke Vi donu al ili manĝon en ĝia tempo.</span></p>
            <p class="verse_indent"><span class="versenr_indent">28</span> <span class="versetext_indent">Vi donas al ili, ili kolektas;<br>
                  Vi malfermas Vian manon, kaj ili satiĝas de bonaĵo.</span></p>
            <p class="verse_indent"><span class="versenr_indent">29</span> <span class="versetext_indent">Vi kaŝas Vian vizaĝon, tiam ili ektimas;<br>
                  Vi forprenas ilian spiriton,<br>
                  Tiam ili mortas kaj revenas al sia polvo.</span></p>
            <p class="verse_indent"><span class="versenr_indent">30</span> <span class="versetext_indent">Vi sendas Vian spiriton, tiam ili kreiĝas;<br>
                  Kaj Vi renovigas la vizaĝon de la tero.</span></p>
            <p class="verse_indent"><span class="versenr_indent">31</span> <span class="versetext_indent">Gloro al la Eternulo estu eterne;<br>
                  La Eternulo ĝoju pri Siaj faritaĵoj.</span></p>
            <p class="verse_indent"><span class="versenr_indent">32</span> <span class="versetext_indent">Li ekrigardas la teron, kaj ĝi tremas;<br>
                  Li ektuŝas la montojn, kaj ili fumiĝas.</span></p>
            <p class="verse_indent"><span class="versenr_indent">33</span> <span class="versetext_indent">Mi kantados al la Eternulo, dum mi vivos;<br>
                  Mi muzikados al mia Dio, dum mi estos.</span></p>
            <p class="verse_indent"><span class="versenr_indent">34</span> <span class="versetext_indent">Agrabla estu al Li mia meditado;<br>
                  Mi ĝojos pri la Eternulo.</span></p>
            <p class="verse_indent"><span class="versenr_indent">35</span> <span class="versetext_indent">Malaperu pekuloj de sur la tero,<br>
                  Kaj malvirtuloj ne plu ekzistu.<br>
                  Benu, ho mia animo, la Eternulon.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">105</h3>
         <p class="indent">
            <p class="indent_first">Gloru la Eternulon, voku Lian nomon;<br>
               Sciigu inter la popoloj Liajn farojn.
            </p>
            <p class="verse_indent"><span class="versenr_indent">2</span> <span class="versetext_indent">Kantu al Li, muziku al Li;<br>
                  Parolu pri ĉiuj Liaj mirakloj.</span></p>
            <p class="verse_indent"><span class="versenr_indent">3</span> <span class="versetext_indent">Laŭdu Lian sanktan nomon;<br>
                  Ĝoju la koro de tiuj, kiuj serĉas la Eternulon.</span></p>
            <p class="verse_indent"><span class="versenr_indent">4</span> <span class="versetext_indent">Turnu vin al la Eternulo kaj al Lia potenco;<br>
                  Serĉu ĉiam Lian vizaĝon.</span></p>
            <p class="verse_indent"><span class="versenr_indent">5</span> <span class="versetext_indent">Memoru Liajn miraklojn, kiujn Li faris,<br>
                  Liajn signomiraklojn kaj la juĝojn de Lia buŝo;</span></p>
            <p class="verse_indent"><span class="versenr_indent">6</span> <span class="versetext_indent">Vi, semo de Abraham, Lia sklavo,<br>
                  Filoj de Jakob, Liaj elektitoj.</span></p>
            <p class="verse_indent"><span class="versenr_indent">7</span> <span class="versetext_indent">Li estas la Eternulo, nia Dio;<br>
                  Sur la tuta tero estas Liaj juĝoj.</span></p>
            <p class="verse_indent"><span class="versenr_indent">8</span> <span class="versetext_indent">Li memoras eterne Sian interligon,<br>
                  La vorton, kiun Li testamentis por mil generacioj,</span></p>
            <p class="verse_indent"><span class="versenr_indent">9</span> <span class="versetext_indent">Kiun Li interkonsentis kun Abraham<br>
                  Kaj ĵuris al Isaak.</span></p>
            <p class="verse_indent"><span class="versenr_indent">10</span> <span class="versetext_indent">Li metis ĝin por Jakob kiel leĝon,<br>
                  Por Izrael kiel eternan interligon,</span></p>
            <p class="verse_indent"><span class="versenr_indent">11</span> <span class="versetext_indent">Dirante: Al vi Mi donos la landon Kanaanan<br>
                  Kiel vian parton heredan.</span></p>
            <p class="verse_indent"><span class="versenr_indent">12</span> <span class="versetext_indent">Kiam ili estis malgrandnombraj,<br>
                  Malmultaj, kaj fremduloj en ĝi,</span></p>
            <p class="verse_indent"><span class="versenr_indent">13</span> <span class="versetext_indent">Kaj ili iradis de popolo al popolo,<br>
                  El unu regno al alia gento,</span></p>
            <p class="verse_indent"><span class="versenr_indent">14</span> <span class="versetext_indent">Tiam Li al neniu permesis premi ilin,<br>
                  Kaj Li punis pro ili reĝojn, dirante:</span></p>
            <p class="verse_indent"><span class="versenr_indent">15</span> <span class="versetext_indent">Ne tuŝu Miajn sanktoleitojn,<br>
                  Kaj al Miaj profetoj ne faru malbonon.</span></p>
            <p class="verse_indent"><span class="versenr_indent">16</span> <span class="versetext_indent">Kaj Li sendis malsaton en la landon,<br>
                  Rompis ĉion, kio portis panon.</span></p>
            <p class="verse_indent"><span class="versenr_indent">17</span> <span class="versetext_indent">Li sendis antaŭ ili homon:<br>
                  Jozef estis vendita kiel sklavo.</span></p>
            <p class="verse_indent"><span class="versenr_indent">18</span> <span class="versetext_indent">Oni enpremis liajn piedojn en katenojn,<br>
                  Fero ŝarĝis lian korpon,</span></p>
            <p class="verse_indent"><span class="versenr_indent">19</span> <span class="versetext_indent">Ĝis la tempo, kiam venis Lia vorto;<br>
                  La parolo de la Eternulo lin elprovis.</span></p>
            <p class="verse_indent"><span class="versenr_indent">20</span> <span class="versetext_indent">Reĝo sendis kaj malligis lin,<br>
                  Reganto super popoloj liberigis lin;</span></p>
            <p class="verse_indent"><span class="versenr_indent">21</span> <span class="versetext_indent">Li faris lin sinjoro super lia domo<br>
                  Kaj reganto super lia tuta havo,</span></p>
            <p class="verse_indent"><span class="versenr_indent">22</span> <span class="versetext_indent">Ke li submetu al si liajn eminentulojn<br>
                  Kaj saĝigu liajn maljunulojn.</span></p>
            <p class="verse_indent"><span class="versenr_indent">23</span> <span class="versetext_indent">Kaj Izrael venis en Egiptujon,<br>
                  Kaj Jakob enmigris en la landon de Ĥam.</span></p>
            <p class="verse_indent"><span class="versenr_indent">24</span> <span class="versetext_indent">Kaj Li tre kreskigis Sian popolon,<br>
                  Kaj faris ĝin pli forta ol ĝiaj malamikoj.</span></p>
            <p class="verse_indent"><span class="versenr_indent">25</span> <span class="versetext_indent">Li malĝustigis ilian koron,<br>
                  Ke ili ekmalamis Lian popolon, ekruzis kontraŭ Liaj sklavoj.</span></p>
            <p class="verse_indent"><span class="versenr_indent">26</span> <span class="versetext_indent">Li sendis Moseon, Sian sklavon,<br>
                  Kaj Aaronon, kiun Li elektis.</span></p>
            <p class="verse_indent"><span class="versenr_indent">27</span> <span class="versetext_indent">Ili faris inter ili Liajn pruvosignojn<br>
                  Kaj miraklojn en la lando de Ĥam.</span></p>
            <p class="verse_indent"><span class="versenr_indent">28</span> <span class="versetext_indent">Li sendis mallumon kaj mallumigis;<br>
                  Kaj ili ne atentis Liajn vortojn.</span></p>
            <p class="verse_indent"><span class="versenr_indent">29</span> <span class="versetext_indent">Li ŝanĝis ilian akvon en sangon,<br>
                  Kaj senvivigis iliajn fiŝojn.</span></p>
            <p class="verse_indent"><span class="versenr_indent">30</span> <span class="versetext_indent">Ilia tero eksvarmigis ranojn,<br>
                  En la ĉambroj de iliaj reĝoj.</span></p>
            <p class="verse_indent"><span class="versenr_indent">31</span> <span class="versetext_indent">Li diris, kaj venis fiinsektoj,<br>
                  Pedikoj en ĉiuj iliaj regionoj.</span></p>
            <p class="verse_indent"><span class="versenr_indent">32</span> <span class="versetext_indent">Anstataŭ pluvo Li donis al ili hajlon,<br>
                  Flamantan fajron en ilia lando.</span></p>
            <p class="verse_indent"><span class="versenr_indent">33</span> <span class="versetext_indent">Li batis iliajn vinbertrunkojn kaj iliajn figarbojn,<br>
                  Kaj rompis la arbojn en iliaj limoj.</span></p>
            <p class="verse_indent"><span class="versenr_indent">34</span> <span class="versetext_indent">Li diris, kaj venis akridoj kaj skaraboj sennombraj</span></p>
            <p class="verse_indent"><span class="versenr_indent">35</span> <span class="versetext_indent">Kaj formanĝis la tutan herbon en ilia lando<br>
                  Kaj formanĝis la produktojn de ilia tero.</span></p>
            <p class="verse_indent"><span class="versenr_indent">36</span> <span class="versetext_indent">Kaj Li mortigis ĉiujn unuenaskitojn en ilia lando,<br>
                  La komencaĵojn de ĉiuj iliaj fortoj.</span></p>
            <p class="verse_indent"><span class="versenr_indent">37</span> <span class="versetext_indent">Sed ilin Li elkondukis kun arĝento kaj oro,<br>
                  Kaj en iliaj triboj estis neniu kadukulo.</span></p>
            <p class="verse_indent"><span class="versenr_indent">38</span> <span class="versetext_indent">Ĝojis Egiptujo, kiam ili eliris,<br>
                  Ĉar atakis ĝin timo antaŭ ili.</span></p>
            <p class="verse_indent"><span class="versenr_indent">39</span> <span class="versetext_indent">Li etendis nubon, kiel kovron;<br>
                  Kaj fajron, por ke ĝi lumu en la nokto.</span></p>
            <p class="verse_indent"><span class="versenr_indent">40</span> <span class="versetext_indent">Ili petis, kaj Li sendis koturnojn,<br>
                  Kaj per pano ĉiela Li ilin satigis.</span></p>
            <p class="verse_indent"><span class="versenr_indent">41</span> <span class="versetext_indent">Li malfermis rokon,<br>
                  Kaj ekfluis akvo kaj ekiris kiel rivero en la dezerto.</span></p>
            <p class="verse_indent"><span class="versenr_indent">42</span> <span class="versetext_indent">Ĉar Li memoris Sian sanktan vorton<br>
                  Al Abraham, Sia sklavo.</span></p>
            <p class="verse_indent"><span class="versenr_indent">43</span> <span class="versetext_indent">Kaj Li elkondukis Sian popolon en ĝojo,<br>
                  Siajn elektitojn kun kantado.</span></p>
            <p class="verse_indent"><span class="versenr_indent">44</span> <span class="versetext_indent">Kaj Li donis al ili la landojn de popoloj,<br>
                  Kaj la laboron de gentoj ili heredis;</span></p>
            <p class="verse_indent"><span class="versenr_indent">45</span> <span class="versetext_indent">Por ke ili plenumu Liajn leĝojn<br>
                  Kaj konservu Liajn instruojn.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">106</h3>
         <p class="indent">
            <p class="indent_first">Haleluja!<br>
               Gloru la Eternulon, ĉar Li estas bona;<br>
               Ĉar eterna estas Lia boneco.
            </p>
            <p class="verse_indent"><span class="versenr_indent">2</span> <span class="versetext_indent">Kiu eldiros la potencon de la Eternulo,<br>
                  Aŭdigos Lian tutan gloron?</span></p>
            <p class="verse_indent"><span class="versenr_indent">3</span> <span class="versetext_indent">Bone estas al tiuj, kiuj observas justecon,<br>
                  Kiuj agas bone en ĉiu tempo.</span></p>
            <p class="verse_indent"><span class="versenr_indent">4</span> <span class="versetext_indent">Memoru min, ho Eternulo, pro favoro al Via popolo;<br>
                  Sendu al mi Vian savon,</span></p>
            <p class="verse_indent"><span class="versenr_indent">5</span> <span class="versetext_indent">Por ke mi vidu la bonstaton de Viaj elektitoj,<br>
                  Por ke mi ĝoju kun la ĝojo de Via popolo,<br>
                  Por ke mi triumfu kun Via heredo.</span></p>
         </p>
         <p class="indent">
            <p class="verse_indent"><span class="versenr_indent">6</span> <span class="versetext_indent">Ni pekis kune kun niaj patroj,<br>
                  Ni malbonagis, ni malvirtis.</span></p>
            <p class="verse_indent"><span class="versenr_indent">7</span> <span class="versetext_indent">Niaj patroj en Egiptujo ne komprenis Viajn miraklojn,<br>
                  Ne memoris Vian grandan bonecon;<br>
                  Kaj ili ribelis apud la maro, apud la Ruĝa Maro.</span></p>
            <p class="verse_indent"><span class="versenr_indent">8</span> <span class="versetext_indent">Sed Li savis ilin pro Sia nomo,<br>
                  Por montri Sian potencon.</span></p>
            <p class="verse_indent"><span class="versenr_indent">9</span> <span class="versetext_indent">Kaj Li ekkriis al la Ruĝa Maro, kaj ĝi elsekiĝis;<br>
                  Kaj Li kondukis ilin tra la abismoj, kiel tra la dezerto.</span></p>
            <p class="verse_indent"><span class="versenr_indent">10</span> <span class="versetext_indent">Kaj Li savis ilin el la mano de la malamanto,<br>
                  Kaj Li liberigis ilin en la mano de la malamiko.</span></p>
            <p class="verse_indent"><span class="versenr_indent">11</span> <span class="versetext_indent">Kaj la akvo kovris iliajn kontraŭulojn;<br>
                  Eĉ unu el ili ne restis.</span></p>
            <p class="verse_indent"><span class="versenr_indent">12</span> <span class="versetext_indent">Tiam ili ekkredis al Liaj vortoj,<br>
                  Ili ekkantis Lian gloron.</span></p>
            <p class="verse_indent"><span class="versenr_indent">13</span> <span class="versetext_indent">Sed baldaŭ ili forgesis Liajn farojn,<br>
                  Ili ne fidis Lian konsilon.</span></p>
            <p class="verse_indent"><span class="versenr_indent">14</span> <span class="versetext_indent">Ili fordonis sin al siaj kapricoj en la dezerto,<br>
                  Kaj ili incitis Dion en la stepo.</span></p>
            <p class="verse_indent"><span class="versenr_indent">15</span> <span class="versetext_indent">Kaj Li plenumis ilian deziron,<br>
                  Sed Li sendis pereon al iliaj animoj.</span></p>
            <p class="verse_indent"><span class="versenr_indent">16</span> <span class="versetext_indent">Ili enviis Moseon en la tendaro,<br>
                  Aaronon, sanktulon de la Eternulo.</span></p>
            <p class="verse_indent"><span class="versenr_indent">17</span> <span class="versetext_indent">Malfermiĝis la tero kaj englutis Datanon,<br>
                  Kaj kovris la anaron de Abiram.</span></p>
            <p class="verse_indent"><span class="versenr_indent">18</span> <span class="versetext_indent">Kaj ekbrulis fajro en ilia anaro,<br>
                  Flamo forbruligis la malvirtulojn.</span></p>
            <p class="verse_indent"><span class="versenr_indent">19</span> <span class="versetext_indent">Ili faris bovidon ĉe Ĥoreb,<br>
                  Kaj adorkliniĝis antaŭ fandaĵo.</span></p>
            <p class="verse_indent"><span class="versenr_indent">20</span> <span class="versetext_indent">Ili ŝanĝis sian honoron<br>
                  En bildon de bovo, kiu manĝas herbon.</span></p>
            <p class="verse_indent"><span class="versenr_indent">21</span> <span class="versetext_indent">Ili forgesis Dion, sian savanton,<br>
                  Kiu faris grandajn farojn en Egiptujo,</span></p>
            <p class="verse_indent"><span class="versenr_indent">22</span> <span class="versetext_indent">Miraklojn en la lando de Ĥam,<br>
                  Timindaĵojn apud la Ruĝa Maro.</span></p>
            <p class="verse_indent"><span class="versenr_indent">23</span> <span class="versetext_indent">Kaj Li decidis ekstermi ilin;<br>
                  Sed Moseo, Lia elektito, stariĝis antaŭ Li ĉe la fendo,<br>
                  Por forklini Lian koleregon, ke Li ilin ne ekstermu.</span></p>
            <p class="verse_indent"><span class="versenr_indent">24</span> <span class="versetext_indent">Kaj ili malŝatis la dezirindan landon,<br>
                  Ili ne kredis al Lia vorto.</span></p>
            <p class="verse_indent"><span class="versenr_indent">25</span> <span class="versetext_indent">Ili murmuris en siaj tendoj,<br>
                  Kaj ne aŭskultis la voĉon de la Eternulo.</span></p>
            <p class="verse_indent"><span class="versenr_indent">26</span> <span class="versetext_indent">Tial Li ĵuris al ili per levo de Sia mano,<br>
                  Por faligi ilin en la dezerto,</span></p>
            <p class="verse_indent"><span class="versenr_indent">27</span> <span class="versetext_indent">Kaj por disfaligi ilian semon inter la popoloj,<br>
                  Kaj disĵeti ilin en la landojn.</span></p>
            <p class="verse_indent"><span class="versenr_indent">28</span> <span class="versetext_indent">Kaj ili aliĝis al Baal-Peor,<br>
                  Kaj manĝis oferricevojn de malvivuloj.</span></p>
            <p class="verse_indent"><span class="versenr_indent">29</span> <span class="versetext_indent">Kaj ili kolerigis Lin per siaj faroj;<br>
                  Kaj disvastiĝis inter ili epidemio.</span></p>
            <p class="verse_indent"><span class="versenr_indent">30</span> <span class="versetext_indent">Kaj stariĝis Pineĥas kaj aranĝis juĝon;<br>
                  Kaj la epidemio haltis.</span></p>
            <p class="verse_indent"><span class="versenr_indent">31</span> <span class="versetext_indent">Kaj tio estas kalkulita al li kiel bonfaro,<br>
                  Por ĉiuj generacioj kaj eterne.</span></p>
            <p class="verse_indent"><span class="versenr_indent">32</span> <span class="versetext_indent">Kaj ili kolerigis Lin ĉe la akvo de Meriba,<br>
                  Kaj pro ili fariĝis malbono al Moseo;</span></p>
            <p class="verse_indent"><span class="versenr_indent">33</span> <span class="versetext_indent">Ĉar ili maldolĉigis lian spiriton,<br>
                  Kaj li eldiris ion nepripensitan per sia buŝo.</span></p>
            <p class="verse_indent"><span class="versenr_indent">34</span> <span class="versetext_indent">Ili ne ekstermis la popolojn,<br>
                  Pri kiuj diris al ili la Eternulo;</span></p>
            <p class="verse_indent"><span class="versenr_indent">35</span> <span class="versetext_indent">Sed ili miksiĝis kun la popoloj<br>
                  Kaj lernis iliajn farojn;</span></p>
            <p class="verse_indent"><span class="versenr_indent">36</span> <span class="versetext_indent">Ili servis al iliaj idoloj,<br>
                  Kaj ĉi tiuj fariĝis reto por ili.</span></p>
            <p class="verse_indent"><span class="versenr_indent">37</span> <span class="versetext_indent">Kaj ili oferdonis siajn filojn kaj filinojn al demonoj;</span></p>
            <p class="verse_indent"><span class="versenr_indent">38</span> <span class="versetext_indent">Kaj ili verŝis senkulpan sangon, la sangon de siaj filoj kaj<br>
                  filinoj,<br>
                  Kiujn ili oferportis al la Kanaanaj idoloj;<br>
                  Kaj la tero malpuriĝis de sango.</span></p>
            <p class="verse_indent"><span class="versenr_indent">39</span> <span class="versetext_indent">Kaj ili malpuriĝis per siaj faroj,<br>
                  Kaj malĉastiĝis per siaj agoj.</span></p>
            <p class="verse_indent"><span class="versenr_indent">40</span> <span class="versetext_indent">Kaj ekflamis la kolero de la Eternulo kontraŭ Lia popolo,<br>
                  Kaj Li abomenis Sian heredon;</span></p>
            <p class="verse_indent"><span class="versenr_indent">41</span> <span class="versetext_indent">Kaj Li donis ilin en la manojn de idolanoj,<br>
                  Kaj iliaj malamantoj ekregis super ili.</span></p>
            <p class="verse_indent"><span class="versenr_indent">42</span> <span class="versetext_indent">Kaj premis ilin iliaj malamikoj,<br>
                  Kaj sub la manoj de ĉi tiuj ili humiliĝis.</span></p>
            <p class="verse_indent"><span class="versenr_indent">43</span> <span class="versetext_indent">Multajn fojojn Li ilin savis;<br>
                  Sed ili ribeladis per siaj entreprenoj,<br>
                  Kaj ili senfortiĝis pro sia krimeco.</span></p>
            <p class="verse_indent"><span class="versenr_indent">44</span> <span class="versetext_indent">Sed Li ekrigardis ilian suferon,<br>
                  Kiam Li aŭdis ilian kriadon;</span></p>
            <p class="verse_indent"><span class="versenr_indent">45</span> <span class="versetext_indent">Kaj Li rememoris Sian interligon kun ili,<br>
                  Kaj Li ekbedaŭris laŭ Sia granda favorkoreco;</span></p>
            <p class="verse_indent"><span class="versenr_indent">46</span> <span class="versetext_indent">Kaj Li aperigis kompaton por ili<br>
                  Ĉe ĉiuj iliaj malliberigintoj.</span></p>
         </p>
         <p class="indent">
            <p class="verse_indent"><span class="versenr_indent">47</span> <span class="versetext_indent">Savu nin, ho Eternulo, nia Dio,<br>
                  Kaj kolektu nin el inter la popoloj,<br>
                  Por glori Vian sanktan nomon,<br>
                  Por triumfi pro Via gloro.</span></p>
         </p>
         <p class="indent">
            <p class="verse_indent"><span class="versenr_indent">48</span> <span class="versetext_indent">Glorata estu la Eternulo, Dio de Izrael, de eterne ĝis<br>
                  eterne.<br>
                  Kaj la tuta popolo diru: Amen.<br>
                  Haleluja!</span></p>
         </p>
      </div>
      <div class="@type">
         <h3 class="head">LIBRO KVINA</h3>
         <div class="dist_chapter"></div>
         <h3 class="chapternr">107</h3>
         <p class="indent">
            <p class="indent_first">Gloru la Eternulon, ĉar Li estas bona;<br>
               Ĉar eterna estas Lia boneco:
            </p>
            <p class="verse_indent"><span class="versenr_indent">2</span> <span class="versetext_indent">Diru la liberigitoj de la Eternulo,<br>
                  Kiujn Li liberigis el la mano de malamiko,</span></p>
            <p class="verse_indent"><span class="versenr_indent">3</span> <span class="versetext_indent">Kiujn Li kolektis el la landoj,<br>
                  De oriento kaj okcidento,<br>
                  De nordo kaj de la maro.</span></p>
         </p>
         <p class="indent">
            <p class="verse_indent"><span class="versenr_indent">4</span> <span class="versetext_indent">Ili vagis en la dezerto, laŭ vojo senviva,<br>
                  Urbon loĝatan ili ne trovis;</span></p>
            <p class="verse_indent"><span class="versenr_indent">5</span> <span class="versetext_indent">Ili malsatis kaj soifis,<br>
                  Ilia animo en ili senfortiĝis.</span></p>
            <p class="verse_indent"><span class="versenr_indent">6</span> <span class="versetext_indent">Sed ili ekkriis al la Eternulo en sia sufero,<br>
                  Kaj Li liberigis ilin el ilia mizero.</span></p>
            <p class="verse_indent"><span class="versenr_indent">7</span> <span class="versetext_indent">Kaj Li kondukis ilin laŭ ĝusta vojo,<br>
                  Ke ili venu al urbo loĝata.</span></p>
            <p class="verse_indent"><span class="versenr_indent">8</span> <span class="versetext_indent">Ili gloru la Eternulon por Lia boneco,<br>
                  Kaj por Liaj mirakloj antaŭ la homidoj.</span></p>
            <p class="verse_indent"><span class="versenr_indent">9</span> <span class="versetext_indent">Ĉar Li satigis animon soifantan,<br>
                  Kaj animon malsatan Li plenigis per bonaĵo.</span></p>
            <p class="verse_indent"><span class="versenr_indent">10</span> <span class="versetext_indent">Ili sidis en mallumo kaj en ombro de morto,<br>
                  Katenitaj de mizero kaj fero;</span></p>
            <p class="verse_indent"><span class="versenr_indent">11</span> <span class="versetext_indent">Ĉar ili malobeis la vortojn de Dio<br>
                  Kaj malŝatis la decidon de la Plejaltulo.</span></p>
            <p class="verse_indent"><span class="versenr_indent">12</span> <span class="versetext_indent">Kaj Li frapis ilian koron per sufero;<br>
                  Ili falis, kaj neniu helpis.</span></p>
            <p class="verse_indent"><span class="versenr_indent">13</span> <span class="versetext_indent">Sed ili ekkriis al la Eternulo en sia sufero,<br>
                  Kaj Li liberigis ilin el ilia mizero.</span></p>
            <p class="verse_indent"><span class="versenr_indent">14</span> <span class="versetext_indent">Li eligis ilin el mallumo kaj ombro de morto,<br>
                  Kaj iliajn ligilojn Li disŝiris.</span></p>
            <p class="verse_indent"><span class="versenr_indent">15</span> <span class="versetext_indent">Ili gloru la Eternulon por Lia boneco,<br>
                  Kaj por Liaj mirakloj antaŭ la homidoj.</span></p>
            <p class="verse_indent"><span class="versenr_indent">16</span> <span class="versetext_indent">Ĉar Li rompis kuprajn pordojn,<br>
                  Kaj disbatis ferajn riglilojn.</span></p>
         </p>
         <p class="indent">
            <p class="verse_indent"><span class="versenr_indent">17</span> <span class="versetext_indent">La malsaĝuloj suferis pro siaj pekaj vojoj<br>
                  Kaj pro siaj krimoj;</span></p>
            <p class="verse_indent"><span class="versenr_indent">18</span> <span class="versetext_indent">Ĉiujn manĝojn abomenis ilia animo,<br>
                  Kaj ili atingis la pordegon de la morto.</span></p>
            <p class="verse_indent"><span class="versenr_indent">19</span> <span class="versetext_indent">Sed ili ekkriis al la Eternulo en sia sufero,<br>
                  Kaj Li liberigis ilin el ilia mizero.</span></p>
            <p class="verse_indent"><span class="versenr_indent">20</span> <span class="versetext_indent">Li sendis Sian vorton,<br>
                  Kaj Li sanigis ilin kaj savis ilin de la tombo.</span></p>
            <p class="verse_indent"><span class="versenr_indent">21</span> <span class="versetext_indent">Ili gloru la Eternulon por Lia boneco,<br>
                  Kaj por Liaj mirakloj antaŭ la homidoj.</span></p>
            <p class="verse_indent"><span class="versenr_indent">22</span> <span class="versetext_indent">Kaj ili oferdonu dankajn oferojn,<br>
                  Kaj rakontu Liajn farojn kun kantado.</span></p>
         </p>
         <p class="indent">
            <p class="verse_indent"><span class="versenr_indent">23</span> <span class="versetext_indent">Kiuj veturas per ŝipoj sur la maro,<br>
                  Kiuj komercas sur grandaj akvoj,</span></p>
            <p class="verse_indent"><span class="versenr_indent">24</span> <span class="versetext_indent">Tiuj vidis la farojn de la Eternulo<br>
                  Kaj Liajn miraklojn en la profundo.</span></p>
            <p class="verse_indent"><span class="versenr_indent">25</span> <span class="versetext_indent">Li diris, kaj aperis granda ventego<br>
                  Kaj alte levis ĝiajn ondojn:</span></p>
            <p class="verse_indent"><span class="versenr_indent">26</span> <span class="versetext_indent">Ili leviĝas ĝis la ĉielo, malleviĝas en la abismojn;<br>
                  Ilia animo konsumiĝas de sufero;</span></p>
            <p class="verse_indent"><span class="versenr_indent">27</span> <span class="versetext_indent">Ili iras ĉirkaŭe kaj ŝanceliĝas kiel ebriulo,<br>
                  Kaj ilia tuta saĝeco malaperas.</span></p>
            <p class="verse_indent"><span class="versenr_indent">28</span> <span class="versetext_indent">Sed ili ekkriis al la Eternulo en sia sufero,<br>
                  Kaj Li eligis ilin el ilia mizero.</span></p>
            <p class="verse_indent"><span class="versenr_indent">29</span> <span class="versetext_indent">Li kvietigis la ventegon,<br>
                  Kaj ĝiaj ondoj silentiĝis.</span></p>
            <p class="verse_indent"><span class="versenr_indent">30</span> <span class="versetext_indent">Kaj ili ekĝojis, kiam fariĝis silente;<br>
                  Kaj Li alkondukis ilin al la dezirata haveno.</span></p>
            <p class="verse_indent"><span class="versenr_indent">31</span> <span class="versetext_indent">Ili gloru la Eternulon por Lia boneco,<br>
                  Kaj por Liaj mirakloj antaŭ la homidoj.</span></p>
            <p class="verse_indent"><span class="versenr_indent">32</span> <span class="versetext_indent">Kaj ili altigu Lin en popola kunveno,<br>
                  Kaj en kunsido de plejaĝuloj ili Lin laŭdu.</span></p>
         </p>
         <p class="indent">
            <p class="verse_indent"><span class="versenr_indent">33</span> <span class="versetext_indent">Li ŝanĝas riverojn en dezerton,<br>
                  Kaj fontojn de akvo en sekaĵon;</span></p>
            <p class="verse_indent"><span class="versenr_indent">34</span> <span class="versetext_indent">Fruktoportan teron en salan dezerton,<br>
                  Pro la malboneco de ĝiaj loĝantoj.</span></p>
            <p class="verse_indent"><span class="versenr_indent">35</span> <span class="versetext_indent">Li ŝanĝas dezerton en lagon,<br>
                  Kaj sekan teron en fontojn de akvo;</span></p>
            <p class="verse_indent"><span class="versenr_indent">36</span> <span class="versetext_indent">Kaj Li loĝigas tie malsatulojn,<br>
                  Kaj ili konstruas urbon loĝatan.</span></p>
            <p class="verse_indent"><span class="versenr_indent">37</span> <span class="versetext_indent">Kaj ili prisemas kampojn,<br>
                  Plantas vinberujojn, kaj ricevas fruktojn.</span></p>
            <p class="verse_indent"><span class="versenr_indent">38</span> <span class="versetext_indent">Kaj Li ilin benas, kaj ili tre multiĝas,<br>
                  Kaj brutoj ne mankas al ili.</span></p>
            <p class="verse_indent"><span class="versenr_indent">39</span> <span class="versetext_indent">Kaj kiam ili estas tre malmultaj kaj malfortaj<br>
                  Pro la premanta malbono kaj mizero,</span></p>
            <p class="verse_indent"><span class="versenr_indent">40</span> <span class="versetext_indent">Li verŝas honton sur eminentulojn,<br>
                  Kaj erarvagigas ilin en dezerto senvoja.</span></p>
            <p class="verse_indent"><span class="versenr_indent">41</span> <span class="versetext_indent">Malriĉulon Li altigas el mizero,<br>
                  Kaj kreas familiojn kiel ŝafojn.</span></p>
            <p class="verse_indent"><span class="versenr_indent">42</span> <span class="versetext_indent">La virtuloj tion vidas, kaj ĝojas;<br>
                  Kaj ĉia malboneco fermas sian buŝon.</span></p>
            <p class="verse_indent"><span class="versenr_indent">43</span> <span class="versetext_indent">Kiu estas saĝa, tiu tion observu,<br>
                  Kaj oni komprenu la favoraĵojn de la Eternulo.</span></p>
         </p>
         <div class="dist_chapter"></div>
         <h3 class="chapternr">108</h3>
         <p><em>Kanto. Psalmo de David.</em></p>
         <p class="indent">
            <p class="indent_first">Fortika estas mia koro, ho Dio;<br>
               Mi kantos kaj gloros kun mia honoro.
            </p>
            <p class="verse_indent"><span class="versenr_indent">2</span> <span class="versetext_indent">Vekiĝu, psaltero kaj harpo;<br>
                  Mi vekos la matenan ĉielruĝon.</span></p>
            <p class="verse_indent"><span class="versenr_indent">3</span> <span class="versetext_indent">Mi gloros Vin, ho Eternulo, inter la popoloj;<br>
                  Kaj mi prikantos Vin inter la gentoj.</span></p>
            <p class="verse_indent"><span class="versenr_indent">4</span> <span class="versetext_indent">Ĉar granda ĝis super la ĉielo estas Via boneco,<br>
                  Kaj ĝis la nuboj estas Via vero.</span></p>
            <p class="verse_indent"><span class="versenr_indent">5</span> <span class="versetext_indent">Altiĝu super la ĉielo, ho Dio;<br>
                  Kaj Via gloro estu super la tuta tero.</span></p>
            <p class="verse_indent"><span class="versenr_indent">6</span> <span class="versetext_indent">Por ke liberiĝu viaj amatoj,<br>
                  Helpu per Via dekstra mano, kaj aŭskultu min.</span></p>
            <p class="verse_indent"><span class="versenr_indent">7</span> <span class="versetext_indent">Dio diris en Sia sanktejo: Mi triumfos;<br>
                  Mi dividos Ŝeĥemon, kaj la valon Sukot Mi mezuros.</span></p>
            <p class="verse_indent"><span class="versenr_indent">8</span> <span class="versetext_indent">Al Mi apartenas Gilead, al Mi apartenas Manase;<br>
                  Efraim estas la forto de Mia kapo,<br>
                  Jehuda estas Mia sceptro.</span></p>
            <p class="verse_indent"><span class="versenr_indent">9</span> <span class="versetext_indent">Moab estas Mia lavopelvo;<br>
                  Sur Edomon Mi ĵetos Mian ŝuon;<br>
                  Super Filiŝtujo Mi triumfe krios.</span></p>
            <p class="verse_indent"><span class="versenr_indent">10</span> <span class="versetext_indent">Kiu enkondukos min en fortikigitan urbon?<br>
                  Kiu alkondukos min ĝis Edom?</span></p>
            <p class="verse_indent"><span class="versenr_indent">11</span> <span class="versetext_indent">Ĉu ne Vi, ho Dio, forlasis nin?<br>
                  Vi ne eliras, ho Dio, kun niaj militistaroj.</span></p>
            <p class="verse_indent"><span class="versenr_indent">12</span> <span class="versetext_indent">Donu al ni helpon kontraŭ la malamiko;<br>
                  Vanta estas helpo de homo.</span></p>
            <p class="verse_indent"><span class="versenr_indent">13</span> <span class="versetext_indent">Kun Dio ni faros heroaĵojn;<br>
                  Kaj Li dispremos niajn malamikojn.</span></p>
         </p>
         <div class="dist_chapter"></div>
         <h3 class="chapternr">109</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Ho Dio, mia gloro, ne silentu.</p>
            <p class="verse_indent"><span class="versenr_indent">2</span> <span class="versetext_indent">Ĉar buŝon malvirtan kaj buŝon malican ili malfermis kontraŭ<br>
                  mi,<br>
                  Ili parolas kun mi per mensogema lango.</span></p>
            <p class="verse_indent"><span class="versenr_indent">3</span> <span class="versetext_indent">Per vortoj de malamo ili min ĉirkaŭis,<br>
                  Kaj ili militas kontraŭ mi sen mia kulpo.</span></p>
            <p class="verse_indent"><span class="versenr_indent">4</span> <span class="versetext_indent">Por mia amo ili min malamas;<br>
                  Sed mi preĝas.</span></p>
            <p class="verse_indent"><span class="versenr_indent">5</span> <span class="versetext_indent">Ili pagas al mi malbonon por bono<br>
                  Kaj malamon por mia amo.</span></p>
            <p class="verse_indent"><span class="versenr_indent">6</span> <span class="versetext_indent">Metu malvirtulon super lin;<br>
                  Kaj kontraŭulo stariĝu ĉe lia dekstra mano.</span></p>
            <p class="verse_indent"><span class="versenr_indent">7</span> <span class="versetext_indent">Kiam li estos juĝata, li eliru kulpa;<br>
                  Kaj lia preĝo estu peko.</span></p>
            <p class="verse_indent"><span class="versenr_indent">8</span> <span class="versetext_indent">Liaj tagoj estu malmultaj;<br>
                  Lian oficon ricevu alia.</span></p>
            <p class="verse_indent"><span class="versenr_indent">9</span> <span class="versetext_indent">Liaj infanoj estu orfoj,<br>
                  Kaj lia edzino estu vidvino.</span></p>
            <p class="verse_indent"><span class="versenr_indent">10</span> <span class="versetext_indent">Liaj infanoj vagadu,<br>
                  Kaj ili petu kaj serĉu apud siaj ruinoj.</span></p>
            <p class="verse_indent"><span class="versenr_indent">11</span> <span class="versetext_indent">Kreditoro forprenu ĉion, kion li havas;<br>
                  Kaj fremduloj disrabu lian laboron.</span></p>
            <p class="verse_indent"><span class="versenr_indent">12</span> <span class="versetext_indent">Neniu faru al li ion bonan;<br>
                  Kaj ne troviĝu kompatanto por liaj orfoj.</span></p>
            <p class="verse_indent"><span class="versenr_indent">13</span> <span class="versetext_indent">Lia idaro estu kondamnita al ekstermo;<br>
                  En la dua generacio elviŝiĝu ilia nomo.</span></p>
            <p class="verse_indent"><span class="versenr_indent">14</span> <span class="versetext_indent">La malbonago de liaj patroj rememoriĝu al la Eternulo,<br>
                  Kaj la peko de lia patrino ne elviŝiĝu.</span></p>
            <p class="verse_indent"><span class="versenr_indent">15</span> <span class="versetext_indent">Ili estu ĉiam antaŭ la Eternulo,<br>
                  Kaj Li ekstermu la memoron pri ili de sur la tero.</span></p>
            <p class="verse_indent"><span class="versenr_indent">16</span> <span class="versetext_indent">Pro tio, ke li ne memoris fari bonfarojn,<br>
                  Kaj ke li persekutis mizerulon kaj malriĉulon kaj<br>
                  korsuferanton,<br>
                  Por lin mortigi.</span></p>
            <p class="verse_indent"><span class="versenr_indent">17</span> <span class="versetext_indent">Li amis malbenon, kaj ĝi venis sur lin;<br>
                  Li ne volis benon, kaj ĝi malproksimiĝis de li.</span></p>
            <p class="verse_indent"><span class="versenr_indent">18</span> <span class="versetext_indent">Li metis sur sin malbenon, kiel veston;<br>
                  Kaj ĝi penetris en lian internon, kiel akvo,<br>
                  Kaj en liajn ostojn, kiel oleo.</span></p>
            <p class="verse_indent"><span class="versenr_indent">19</span> <span class="versetext_indent">Ĝi estu por li kiel vesto, per kiu li sin kovras,<br>
                  Kaj kiel zono, kiun li ĉiam portas ĉirkaŭ si.</span></p>
            <p class="verse_indent"><span class="versenr_indent">20</span> <span class="versetext_indent">Tia estas de la Eternulo la agado kontraŭ miaj kontraŭuloj,<br>
                  Kaj kontraŭ tiuj, kiuj parolas malbonon kontraŭ mia animo.</span></p>
            <p class="verse_indent"><span class="versenr_indent">21</span> <span class="versetext_indent">Kaj Vi, ho Eternulo, mia Sinjoro, agu kun mi pro Via nomo;<br>
                  Ĉar bona estas Via favorkoreco, savu min.</span></p>
            <p class="verse_indent"><span class="versenr_indent">22</span> <span class="versetext_indent">Ĉar mi estas malriĉulo kaj mizerulo,<br>
                  Kaj mia koro estas rompita en mia interno.</span></p>
            <p class="verse_indent"><span class="versenr_indent">23</span> <span class="versetext_indent">Kiel ombro longiĝanta mi malaperas;<br>
                  Oni forskuas min kiel akridon.</span></p>
            <p class="verse_indent"><span class="versenr_indent">24</span> <span class="versetext_indent">Miaj genuoj senfortiĝis de fastado,<br>
                  Kaj mia karno perdis la grason.</span></p>
            <p class="verse_indent"><span class="versenr_indent">25</span> <span class="versetext_indent">Kaj mi fariĝis mokataĵo por ili;<br>
                  Kiam ili vidas min, ili balancas sian kapon.</span></p>
            <p class="verse_indent"><span class="versenr_indent">26</span> <span class="versetext_indent">Helpu min, ho Eternulo, mia Dio;<br>
                  Savu min laŭ Via boneco.</span></p>
            <p class="verse_indent"><span class="versenr_indent">27</span> <span class="versetext_indent">Kaj oni sciu, ke tio estas Via mano;<br>
                  Ke Vi, ho Eternulo, tion faris.</span></p>
            <p class="verse_indent"><span class="versenr_indent">28</span> <span class="versetext_indent">Ili malbenas, sed Vi benu;<br>
                  Ili leviĝis, sed ili estos hontigitaj, kaj Via sklavo ĝojos.</span></p>
            <p class="verse_indent"><span class="versenr_indent">29</span> <span class="versetext_indent">Miaj kontraŭuloj kovriĝu per malhonoro,<br>
                  Kaj ili envolviĝu en sian honton kiel en veston.</span></p>
            <p class="verse_indent"><span class="versenr_indent">30</span> <span class="versetext_indent">Mi forte gloros la Eternulon per mia buŝo,<br>
                  Kaj meze de multaj homoj mi Lin laŭdos.</span></p>
            <p class="verse_indent"><span class="versenr_indent">31</span> <span class="versetext_indent">Ĉar Li staras ĉe la dekstra flanko de malriĉulo,<br>
                  Por savi lin de tiuj, kiuj juĝas lian animon.</span></p>
         </p>
         <div class="dist_chapter"></div>
         <h3 class="chapternr">110</h3>
         <p><em>Psalmo de David.</em></p>
         <p class="indent">
            <p class="indent_first">La Eternulo diris al mia sinjoro: Sidu dekstre de Mi,<br>
               Ĝis Mi faros viajn malamikojn benketo por viaj piedoj.
            </p>
            <p class="verse_indent"><span class="versenr_indent">2</span> <span class="versetext_indent">La sceptron de via potenco la Eternulo sendos el Cion:<br>
                  Regu inter viaj malamikoj.</span></p>
            <p class="verse_indent"><span class="versenr_indent">3</span> <span class="versetext_indent">En la tago de via potenco via popolo volonte sin donas al vi<br>
                  en sankta ornamo.<br>
                  De la komenco de matenruĝo aliĝas al vi la roso de via<br>
                  junularo.</span></p>
            <p class="verse_indent"><span class="versenr_indent">4</span> <span class="versetext_indent">La Eternulo ĵuris, kaj ne pentos;<br>
                  Vi estas pastro por ĉiam,<br>
                  Laŭ la maniero de Melkicedek.</span></p>
            <p class="verse_indent"><span class="versenr_indent">5</span> <span class="versetext_indent">La Sinjoro ĉe via dekstra flanko<br>
                  Frapas reĝojn en la tago de Sia kolero.</span></p>
            <p class="verse_indent"><span class="versenr_indent">6</span> <span class="versetext_indent">Li juĝos inter la popoloj, inter plene da kadavroj;<br>
                  Li frakasos la ĉefon de granda lando.</span></p>
            <p class="verse_indent"><span class="versenr_indent">7</span> <span class="versetext_indent">Li trinkos el rivero sur la vojo;<br>
                  Tial li levos la kapon.</span></p>
         </p>
         <div class="dist_chapter"></div>
         <h3 class="chapternr">111</h3>
         <p class="indent">
            <p class="indent_first">Haleluja!<br>
               Mi gloras la Eternulon per mia tuta koro,<br>
               En rondo de piuloj kaj en kunveno.
            </p>
            <p class="verse_indent"><span class="versenr_indent">2</span> <span class="versetext_indent">Grandaj estas la faroj de la Eternulo,<br>
                  Serĉataj de ĉiuj, kiuj ilin amas.</span></p>
            <p class="verse_indent"><span class="versenr_indent">3</span> <span class="versetext_indent">Bela kaj majesta estas Lia verko,<br>
                  Kaj Lia justeco restas eterne.</span></p>
            <p class="verse_indent"><span class="versenr_indent">4</span> <span class="versetext_indent">Memorindaj Li faris Siajn miraklojn;<br>
                  Kompatema kaj favorkora estas la Eternulo.</span></p>
            <p class="verse_indent"><span class="versenr_indent">5</span> <span class="versetext_indent">Li donas manĝon al tiuj, kiuj Lin timas;<br>
                  Li memoras eterne Sian interligon.</span></p>
            <p class="verse_indent"><span class="versenr_indent">6</span> <span class="versetext_indent">La potencon de Siaj fortoj Li aperigis al Sia popolo,<br>
                  Doninte al ili la heredon de gentoj.</span></p>
            <p class="verse_indent"><span class="versenr_indent">7</span> <span class="versetext_indent">La faroj de Liaj manoj estas vero kaj justeco;<br>
                  Perfektaj estas ĉiuj Liaj ordonoj;</span></p>
            <p class="verse_indent"><span class="versenr_indent">8</span> <span class="versetext_indent">Ili estas fortikaj por eterne,<br>
                  Faritaj per vero kaj honesto.</span></p>
            <p class="verse_indent"><span class="versenr_indent">9</span> <span class="versetext_indent">Liberigon Li sendis al Sia popolo;<br>
                  Li aranĝis por ĉiam Sian interligon.<br>
                  Sankta kaj respektinda estas Lia nomo.</span></p>
            <p class="verse_indent"><span class="versenr_indent">10</span> <span class="versetext_indent">Komenco de saĝeco estas timo antaŭ la Eternulo;<br>
                  Bonan prudenton havas ĉiuj plenumantoj.<br>
                  Lia gloro restas eterne.</span></p>
         </p>
         <div class="dist_chapter"></div>
         <h3 class="chapternr">112</h3>
         <p class="indent">
            <p class="indent_first">Haleluja!<br>
               Bone estas al la homo, kiu timas la Eternulon<br>
               Kaj tre amas Liajn ordonojn.
            </p>
            <p class="verse_indent"><span class="versenr_indent">2</span> <span class="versetext_indent">Forta sur la tero estos lia semo;<br>
                  La gento de virtuloj estos benita.</span></p>
            <p class="verse_indent"><span class="versenr_indent">3</span> <span class="versetext_indent">Bonstato kaj riĉeco estas en lia domo;<br>
                  Kaj lia justeco restas eterne.</span></p>
            <p class="verse_indent"><span class="versenr_indent">4</span> <span class="versetext_indent">En mallumo leviĝas lumo por la virtulo.<br>
                  Li estas kompatema, favorkora, kaj justa.</span></p>
            <p class="verse_indent"><span class="versenr_indent">5</span> <span class="versetext_indent">Bone estas al la homo, kiu kompatas kaj pruntedonas,<br>
                  Kiu pesas siajn farojn per justeco.</span></p>
            <p class="verse_indent"><span class="versenr_indent">6</span> <span class="versetext_indent">Ĉar neniam li falos;<br>
                  Virtulo estos memorata eterne.</span></p>
            <p class="verse_indent"><span class="versenr_indent">7</span> <span class="versetext_indent">Malbonan famon li ne timos;<br>
                  Fortika estas lia koro, ĝi fidas la Eternulon.</span></p>
            <p class="verse_indent"><span class="versenr_indent">8</span> <span class="versetext_indent">Senŝanceliĝa estas lia koro;<br>
                  Li ne timas, ĝis li vidas la pereon de siaj malamikoj.</span></p>
            <p class="verse_indent"><span class="versenr_indent">9</span> <span class="versetext_indent">Li ŝutas kaj donas al la malriĉuloj;<br>
                  Lia justeco restas eterne,<br>
                  Lia korno altiĝos en honoro.</span></p>
            <p class="verse_indent"><span class="versenr_indent">10</span> <span class="versetext_indent">La malvirtulo vidas kaj ĉagreniĝas,<br>
                  Kunfrapas la dentojn kaj konsumiĝas.<br>
                  La deziro de malvirtuloj pereos.</span></p>
         </p>
         <div class="dist_chapter"></div>
         <h3 class="chapternr">113</h3>
         <p class="indent">
            <p class="indent_first">Haleluja!<br>
               Gloru, sklavoj de la Eternulo,<br>
               Gloru la nomon de la Eternulo.
            </p>
            <p class="verse_indent"><span class="versenr_indent">2</span> <span class="versetext_indent">La nomo de la Eternulo estu benata<br>
                  De nun kaj eterne.</span></p>
            <p class="verse_indent"><span class="versenr_indent">3</span> <span class="versetext_indent">De la leviĝejo de la suno ĝis ĝia malleviĝejo<br>
                  Estas glorata la nomo de la Eternulo.</span></p>
            <p class="verse_indent"><span class="versenr_indent">4</span> <span class="versetext_indent">Alte super ĉiuj popoloj estas la Eternulo;<br>
                  Super la ĉielo estas Lia gloro.</span></p>
            <p class="verse_indent"><span class="versenr_indent">5</span> <span class="versetext_indent">Kiu estas kiel la Eternulo, nia Dio,<br>
                  Kiu sidas alte,</span></p>
            <p class="verse_indent"><span class="versenr_indent">6</span> <span class="versetext_indent">Kiu kliniĝas por rigardi<br>
                  La ĉielon kaj la teron,</span></p>
            <p class="verse_indent"><span class="versenr_indent">7</span> <span class="versetext_indent">Kiu el la polvo restarigas mizerulon,<br>
                  El la koto levas malriĉulon,</span></p>
            <p class="verse_indent"><span class="versenr_indent">8</span> <span class="versetext_indent">Por sidigi lin kun eminentuloj,<br>
                  Kun la eminentuloj de lia popolo?</span></p>
            <p class="verse_indent"><span class="versenr_indent">9</span> <span class="versetext_indent">Li donas familion al senfruktulino,<br>
                  Kaj faras ŝin ĝoja patrino de infanoj.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">114</h3>
         <p class="indent">
            <p class="indent_first">Kiam Izrael eliris el Egiptujo,<br>
               La domo de Jakob el fremda popolo,
            </p>
            <p class="verse_indent"><span class="versenr_indent">2</span> <span class="versetext_indent">Tiam Jehuda fariĝis Lia sanktaĵo,<br>
                  Izrael Lia regno.</span></p>
            <p class="verse_indent"><span class="versenr_indent">3</span> <span class="versetext_indent">La maro vidis kaj forkuris,<br>
                  Jordan turniĝis malantaŭen;</span></p>
            <p class="verse_indent"><span class="versenr_indent">4</span> <span class="versetext_indent">La montoj saltis kiel ŝafoj,<br>
                  La montetoj kiel ŝafidoj.</span></p>
            <p class="verse_indent"><span class="versenr_indent">5</span> <span class="versetext_indent">Kio estas al vi, ho maro, ke vi forkuris?<br>
                  Jordan, kial vi turniĝis malantaŭen?</span></p>
            <p class="verse_indent"><span class="versenr_indent">6</span> <span class="versetext_indent">Montoj, kial vi saltas kiel ŝafoj,<br>
                  Montetoj, kiel ŝafidoj?</span></p>
            <p class="verse_indent"><span class="versenr_indent">7</span> <span class="versetext_indent">Antaŭ la Sinjoro tremu, ho tero,<br>
                  Antaŭ la Dio de Jakob,</span></p>
            <p class="verse_indent"><span class="versenr_indent">8</span> <span class="versetext_indent">Kiu ŝanĝas rokon en lagon da akvo,<br>
                  Graniton en akvodonan fonton.</span></p>
         </p>
         <div class="dist_chapter"></div>
         <h3 class="chapternr">115</h3>
         <p class="indent">
            <p class="indent_first">Ne al ni, ho Eternulo, ne al ni,<br>
               Sed al Via nomo donu honoron,<br>
               Pro Via favorkoreco, pro Via vereco.
            </p>
            <p class="verse_indent"><span class="versenr_indent">2</span> <span class="versetext_indent">Kial devas diri la popoloj:<br>
                  Kie do estas ilia Dio?</span></p>
            <p class="verse_indent"><span class="versenr_indent">3</span> <span class="versetext_indent">Sed nia Dio estas en la ĉielo;<br>
                  Ĉion, kion Li deziras, Li faras.</span></p>
            <p class="verse_indent"><span class="versenr_indent">4</span> <span class="versetext_indent">Iliaj idoloj estas arĝento kaj oro,<br>
                  Faritaĵo de homaj manoj.</span></p>
            <p class="verse_indent"><span class="versenr_indent">5</span> <span class="versetext_indent">Buŝon ili havas, sed ne parolas;<br>
                  Okulojn ili havas, sed ne vidas;</span></p>
            <p class="verse_indent"><span class="versenr_indent">6</span> <span class="versetext_indent">Orelojn ili havas, sed ne aŭdas;<br>
                  Nazon ili havas, sed ne flaras;</span></p>
            <p class="verse_indent"><span class="versenr_indent">7</span> <span class="versetext_indent">Manojn ili havas, sed ne palpas;<br>
                  Piedojn ili havas, sed ne iras;<br>
                  Ili ne donas sonon per sia gorĝo.</span></p>
            <p class="verse_indent"><span class="versenr_indent">8</span> <span class="versetext_indent">Kiel ili, tiel estos iliaj farantoj,<br>
                  Ĉiuj, kiuj ilin fidas.</span></p>
            <p class="verse_indent"><span class="versenr_indent">9</span> <span class="versetext_indent">Ho Izrael, fidu la Eternulon;<br>
                  Li estas ilia helpo kaj ŝildo.</span></p>
            <p class="verse_indent"><span class="versenr_indent">10</span> <span class="versetext_indent">Ho domo de Aaron, fidu la Eternulon;<br>
                  Li estas ilia helpo kaj ŝildo.</span></p>
            <p class="verse_indent"><span class="versenr_indent">11</span> <span class="versetext_indent">Ho timantoj de la Eternulo, fidu la Eternulon;<br>
                  Li estas ilia helpo kaj ŝildo.</span></p>
            <p class="verse_indent"><span class="versenr_indent">12</span> <span class="versetext_indent">La Eternulo nin memoras, Li benas,<br>
                  Li benas la domon de Izrael,<br>
                  Li benas la domon de Aaron;</span></p>
            <p class="verse_indent"><span class="versenr_indent">13</span> <span class="versetext_indent">Li benas la timantojn de la Eternulo,<br>
                  La malgrandajn kaj la grandajn.</span></p>
            <p class="verse_indent"><span class="versenr_indent">14</span> <span class="versetext_indent">La Eternulo vin multigu,<br>
                  Vin kaj viajn infanojn.</span></p>
            <p class="verse_indent"><span class="versenr_indent">15</span> <span class="versetext_indent">Vi estas benitaj de la Eternulo,<br>
                  Kiu faris la ĉielon kaj la teron.</span></p>
            <p class="verse_indent"><span class="versenr_indent">16</span> <span class="versetext_indent">La ĉielo estas ĉielo de la Eternulo,<br>
                  Sed la teron Li donis al la homidoj.</span></p>
            <p class="verse_indent"><span class="versenr_indent">17</span> <span class="versetext_indent">Ne la mortintoj gloros la Eternulon,<br>
                  Kaj ne tiuj, kiuj foriris en la silentejon.</span></p>
            <p class="verse_indent"><span class="versenr_indent">18</span> <span class="versetext_indent">Sed ni benos la Eternulon<br>
                  De nun kaj eterne.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">116</h3>
         <p class="indent">
            <p class="indent_first">Mi amas, ke la Eternulo aŭdas mian voĉon<br>
               Kaj mian petegon,
            </p>
            <p class="verse_indent"><span class="versenr_indent">2</span> <span class="versetext_indent">Ke Li klinis Sian orelon al mi;<br>
                  Kaj en miaj tagoj mi Lin vokos.</span></p>
            <p class="verse_indent"><span class="versenr_indent">3</span> <span class="versetext_indent">Ĉirkaŭis min la ondoj de la morto,<br>
                  Kaj turmentoj de Ŝeol min trafis;<br>
                  Suferon kaj ĉagrenon mi trovis.</span></p>
            <p class="verse_indent"><span class="versenr_indent">4</span> <span class="versetext_indent">Sed la nomon de la Eternulo mi vokis:<br>
                  Ho Eternulo, savu mian animon.</span></p>
            <p class="verse_indent"><span class="versenr_indent">5</span> <span class="versetext_indent">Favorkora estas la Eternulo kaj justa,<br>
                  Kaj nia Dio estas kompatema.</span></p>
            <p class="verse_indent"><span class="versenr_indent">6</span> <span class="versetext_indent">La Eternulo gardas la simplanimulojn;<br>
                  Mi estis en mizero, kaj Li min savis.</span></p>
            <p class="verse_indent"><span class="versenr_indent">7</span> <span class="versetext_indent">Revenu, ho mia animo, al via trankvileco,<br>
                  Ĉar la Eternulo faris al vi bonon.</span></p>
            <p class="verse_indent"><span class="versenr_indent">8</span> <span class="versetext_indent">Ĉar Vi savis mian animon de la morto,<br>
                  Miajn okulojn de larmoj,<br>
                  Miajn piedojn de falpuŝiĝo.</span></p>
            <p class="verse_indent"><span class="versenr_indent">9</span> <span class="versetext_indent">Mi irados antaŭ la Eternulo<br>
                  En la lando de la vivo.</span></p>
            <p class="verse_indent"><span class="versenr_indent">10</span> <span class="versetext_indent">Kun kredo mi diris:<br>
                  Mi estas tre afliktita.</span></p>
            <p class="verse_indent"><span class="versenr_indent">11</span> <span class="versetext_indent">Mi diris en mia konfuziĝo:<br>
                  Ĉu homo mensogas.</span></p>
            <p class="verse_indent"><span class="versenr_indent">12</span> <span class="versetext_indent">Kion mi redonu al la Eternulo<br>
                  Por ĉiuj Liaj bonfaroj al mi?</span></p>
            <p class="verse_indent"><span class="versenr_indent">13</span> <span class="versetext_indent">Mi levos la pokalon de savo,<br>
                  Kaj mi vokos la nomon de la Eternulo.</span></p>
            <p class="verse_indent"><span class="versenr_indent">14</span> <span class="versetext_indent">Miajn promesojn al la Eternulo mi plenumos<br>
                  Antaŭ Lia tuta popolo.</span></p>
            <p class="verse_indent"><span class="versenr_indent">15</span> <span class="versetext_indent">Grandvalora en la okuloj de la Eternulo<br>
                  Estas la morto de Liaj fideluloj.</span></p>
            <p class="verse_indent"><span class="versenr_indent">16</span> <span class="versetext_indent">Ho Eternulo, mi ja estas Via sklavo,<br>
                  Mi estas Via sklavo, filo de Via sklavino;<br>
                  Vi disigis miajn ligilojn.</span></p>
            <p class="verse_indent"><span class="versenr_indent">17</span> <span class="versetext_indent">Al Vi mi oferdonos dankan oferon,<br>
                  Kaj la nomon de la Eternulo mi vokos.</span></p>
            <p class="verse_indent"><span class="versenr_indent">18</span> <span class="versetext_indent">Miajn promesojn al la Eternulo mi plenumos<br>
                  Antaŭ Lia tuta popolo,</span></p>
            <p class="verse_indent"><span class="versenr_indent">19</span> <span class="versetext_indent">En la kortoj de la domo de la Eternulo,<br>
                  Interne de vi, ho Jerusalem.</span></p>
         </p>
         <div class="dist_chapter"></div>
         <h3 class="chapternr">117</h3>
         <p class="indent">
            <p class="indent_first">Haleluja!<br>
               Gloru la Eternulon ĉiuj popoloj,<br>
               Laŭdu Lin ĉiuj gentoj;
            </p>
            <p class="verse_indent"><span class="versenr_indent">2</span> <span class="versetext_indent">Ĉar granda estas Lia boneco al ni,<br>
                  Kaj la vero de la Eternulo restas eterne.</span></p>
         </p>
         <div class="dist_chapter"></div>
         <h3 class="chapternr">118</h3>
         <p class="indent">
            <p class="indent_first">Haleluja!<br>
               Gloru la Eternulon, ĉar Li estas bona;<br>
               Ĉar eterna estas Lia boneco.
            </p>
            <p class="verse_indent"><span class="versenr_indent">2</span> <span class="versetext_indent">Izrael diru,<br>
                  Ke eterna estas Lia boneco.</span></p>
            <p class="verse_indent"><span class="versenr_indent">3</span> <span class="versetext_indent">La domo de Aaron diru,<br>
                  Ke eterna estas Lia boneco.</span></p>
            <p class="verse_indent"><span class="versenr_indent">4</span> <span class="versetext_indent">La timantoj de la Eternulo diru,<br>
                  Ke eterna estas Lia boneco.</span></p>
            <p class="verse_indent"><span class="versenr_indent">5</span> <span class="versetext_indent">El premateco mi vokis al la Eternulo,<br>
                  Kaj per liberigo respondis al mi la Eternulo.</span></p>
            <p class="verse_indent"><span class="versenr_indent">6</span> <span class="versetext_indent">La Eternulo estas kun mi, mi ne timas;<br>
                  Kion faros al mi homo?</span></p>
            <p class="verse_indent"><span class="versenr_indent">7</span> <span class="versetext_indent">La Eternulo estas kun mi, kiel mia helpanto;<br>
                  Kaj mi triumfos super miaj malamikoj.</span></p>
            <p class="verse_indent"><span class="versenr_indent">8</span> <span class="versetext_indent">Pli bone estas fidi la Eternulon,<br>
                  Ol fidi homon.</span></p>
            <p class="verse_indent"><span class="versenr_indent">9</span> <span class="versetext_indent">Pli bone estas fidi la Eternulon,<br>
                  Ol fidi eminentulojn.</span></p>
            <p class="verse_indent"><span class="versenr_indent">10</span> <span class="versetext_indent">Ĉiuj popoloj min ĉirkaŭis,<br>
                  Sed per la nomo de la Eternulo mi ilin disbatos.</span></p>
            <p class="verse_indent"><span class="versenr_indent">11</span> <span class="versetext_indent">Ili ĉirkaŭis min de ĉiuj flankoj,<br>
                  Sed per la nomo de la Eternulo mi ilin disbatos.</span></p>
            <p class="verse_indent"><span class="versenr_indent">12</span> <span class="versetext_indent">Ili ĉirkaŭis min kiel abeloj,<br>
                  Sed ili estingiĝas, kiel fajro en dornoj;<br>
                  Per la nomo de la Eternulo mi ilin disbatos.</span></p>
            <p class="verse_indent"><span class="versenr_indent">13</span> <span class="versetext_indent">Oni min puŝis, ke mi falu;<br>
                  Sed la Eternulo min helpis.</span></p>
            <p class="verse_indent"><span class="versenr_indent">14</span> <span class="versetext_indent">La Eternulo estas mia forto kaj mia kanto,<br>
                  Kaj Li fariĝis mia savo.</span></p>
            <p class="verse_indent"><span class="versenr_indent">15</span> <span class="versetext_indent">La voĉo de triumfo kaj de saviĝo sonas en la tendoj de la<br>
                  virtuloj:<br>
                  La dekstra mano de la Eternulo faras heroaĵojn;</span></p>
            <p class="verse_indent"><span class="versenr_indent">16</span> <span class="versetext_indent">La dekstra mano de la Eternulo estas alte,<br>
                  La dekstra mano de la Eternulo faras heroaĵojn.</span></p>
            <p class="verse_indent"><span class="versenr_indent">17</span> <span class="versetext_indent">Mi ne mortos, sed mi vivos,<br>
                  Kaj mi rakontos la farojn de la Eternulo.</span></p>
            <p class="verse_indent"><span class="versenr_indent">18</span> <span class="versetext_indent">Per forta puno punadis min la Eternulo,<br>
                  Sed al la morto Li min ne donis.</span></p>
            <p class="verse_indent"><span class="versenr_indent">19</span> <span class="versetext_indent">Malfermu al mi la pordegojn de la vero;<br>
                  Mi iros tra ili, mi gloros la Eternulon.</span></p>
            <p class="verse_indent"><span class="versenr_indent">20</span> <span class="versetext_indent">Jen estas la pordego de la Eternulo;<br>
                  Virtuloj iras tra ĝi.</span></p>
            <p class="verse_indent"><span class="versenr_indent">21</span> <span class="versetext_indent">Mi dankas Vin,<br>
                  Ĉar Vi aŭskultis min kaj fariĝis mia savo.</span></p>
            <p class="verse_indent"><span class="versenr_indent">22</span> <span class="versetext_indent">Ŝtono, kiun malŝatis la konstruantoj,<br>
                  Fariĝis ŝtono bazangula.</span></p>
            <p class="verse_indent"><span class="versenr_indent">23</span> <span class="versetext_indent">De la Eternulo ĉi tio fariĝis,<br>
                  Ĝi estas miraklo en niaj okuloj.</span></p>
            <p class="verse_indent"><span class="versenr_indent">24</span> <span class="versetext_indent">Ĉi tiun tagon faris la Eternulo;<br>
                  Ni ĝoju kaj gajiĝu en ĝi.</span></p>
            <p class="verse_indent"><span class="versenr_indent">25</span> <span class="versetext_indent">Ho Eternulo, helpu!<br>
                  Ho Eternulo, sukcesigu!</span></p>
            <p class="verse_indent"><span class="versenr_indent">26</span> <span class="versetext_indent">Estu benata tiu, kiu venas en la nomo de la Eternulo!<br>
                  Ni benas vin el la domo de la Eternulo.</span></p>
            <p class="verse_indent"><span class="versenr_indent">27</span> <span class="versetext_indent">La Eternulo estas Dio, kaj Li lumas al ni.<br>
                  Aranĝu la festan procesion kun branĉoj ĝis la kornoj de la<br>
                  altaro.</span></p>
            <p class="verse_indent"><span class="versenr_indent">28</span> <span class="versetext_indent">Vi estas mia Dio, kaj mi Vin gloras;<br>
                  Mia Dio, Vin mi altigas.</span></p>
            <p class="verse_indent"><span class="versenr_indent">29</span> <span class="versetext_indent">Gloru la Eternulon, ĉar Li estas bona;<br>
                  Ĉar eterna estas Lia boneco.</span></p>
         </p>
         <div class="dist_chapter"></div>
         <h3 class="chapternr">119</h3>
         <blockquote class="note">Ĉi tiu psalmo estas dividita en dudek du egalajn partojn. En
            la Hebrea originalo la unuaj vortoj de la ok versoj en ĉiu
            parto komenciĝas ĉiuj per la litero supremontrita.
         </blockquote>
         <p class="indent">
            <h4 class="stanza_head">א ALEF.</h4>
            <p class="indent_first">Bone estas al tiuj, kies vojo estas senmakula,<br>
               Kiuj iras laŭ la leĝo de la Eternulo.
            </p>
            <p class="verse_indent"><span class="versenr_indent">2</span> <span class="versetext_indent">Bone estas al tiuj, kiuj plenumas Liajn decidojn,<br>
                  Kiuj serĉas Lin per la tuta koro;</span></p>
            <p class="verse_indent"><span class="versenr_indent">3</span> <span class="versetext_indent">Ili ne faras malbonagon,<br>
                  Ili iras laŭ Liaj vojoj.</span></p>
            <p class="verse_indent"><span class="versenr_indent">4</span> <span class="versetext_indent">Vi ordonis al ni,<br>
                  Forte observi Viajn leĝojn.</span></p>
            <p class="verse_indent"><span class="versenr_indent">5</span> <span class="versetext_indent">Ho, estu fortikaj miaj vojoj,<br>
                  Ke mi observu Viajn leĝojn!</span></p>
            <p class="verse_indent"><span class="versenr_indent">6</span> <span class="versetext_indent">Tiam mi ne bezonos honti,<br>
                  Kiam mi atentos ĉiujn Viajn ordonojn.</span></p>
            <p class="verse_indent"><span class="versenr_indent">7</span> <span class="versetext_indent">Mi gloros Vin el pura koro,<br>
                  Lernante la juĝojn de Via justeco.</span></p>
            <p class="verse_indent"><span class="versenr_indent">8</span> <span class="versetext_indent">Viajn leĝojn mi observos;<br>
                  Ne forlasu min tute.</span></p>
         </p>
         <p class="indent">
            <h4 class="stanza_head">ב BET.</h4>
            <p class="verse_indent"><span class="versenr_indent">9</span> <span class="versetext_indent">Per kio junulo povas purigi sian vojon?<br>
                  Per plenumado laŭ Viaj vortoj.</span></p>
            <p class="verse_indent"><span class="versenr_indent">10</span> <span class="versetext_indent">Per mia tuta koro mi Vin serĉas;<br>
                  Ne lasu min deflankiĝi de Viaj ordonoj.</span></p>
            <p class="verse_indent"><span class="versenr_indent">11</span> <span class="versetext_indent">En mia koro mi konservas Vian diron,<br>
                  Por ke mi ne peku antaŭ Vi.</span></p>
            <p class="verse_indent"><span class="versenr_indent">12</span> <span class="versetext_indent">Benata Vi estas, ho Eternulo;<br>
                  Instruu al mi Viajn leĝojn.</span></p>
            <p class="verse_indent"><span class="versenr_indent">13</span> <span class="versetext_indent">Per miaj lipoj mi rakontas<br>
                  Ĉiujn decidojn de Via buŝo.</span></p>
            <p class="verse_indent"><span class="versenr_indent">14</span> <span class="versetext_indent">Pri la vojo de Viaj leĝoj mi ĝojas,<br>
                  Kiel pri granda riĉeco.</span></p>
            <p class="verse_indent"><span class="versenr_indent">15</span> <span class="versetext_indent">Pri Viaj ordonoj mi meditas,<br>
                  Kaj mi rigardas Viajn vojojn.</span></p>
            <p class="verse_indent"><span class="versenr_indent">16</span> <span class="versetext_indent">Mi havas plezuron de Viaj leĝoj,<br>
                  Mi ne forgesas Vian vorton.</span></p>
         </p>
         <p class="indent">
            <h4 class="stanza_head">ג GIMEL.</h4>
            <p class="verse_indent"><span class="versenr_indent">17</span> <span class="versetext_indent">Bonfaru al Via sklavo,<br>
                  Ke mi vivu kaj plenumu Vian vorton.</span></p>
            <p class="verse_indent"><span class="versenr_indent">18</span> <span class="versetext_indent">Malfermu miajn okulojn,<br>
                  Ke mi vidu miraklojn de Via instruo.</span></p>
            <p class="verse_indent"><span class="versenr_indent">19</span> <span class="versetext_indent">Migranto mi estas sur la tero;<br>
                  Ne kaŝu antaŭ mi Viajn ordonojn.</span></p>
            <p class="verse_indent"><span class="versenr_indent">20</span> <span class="versetext_indent">Elturmentiĝis mia animo<br>
                  De senĉesa sintirado al Viaj juĝoj.</span></p>
            <p class="verse_indent"><span class="versenr_indent">21</span> <span class="versetext_indent">Vi humiligas la malbenitajn fierulojn,<br>
                  Kiuj dekliniĝas de Viaj ordonoj.</span></p>
            <p class="verse_indent"><span class="versenr_indent">22</span> <span class="versetext_indent">Forigu de mi honton kaj malhonoron,<br>
                  Ĉar mi observas Viajn decidojn.</span></p>
            <p class="verse_indent"><span class="versenr_indent">23</span> <span class="versetext_indent">Eĉ kiam sidas eminentuloj kaj parolas kontraŭ mi,<br>
                  Via sklavo meditas pri Viaj leĝoj.</span></p>
            <p class="verse_indent"><span class="versenr_indent">24</span> <span class="versetext_indent">Viaj decidoj estas mia plezuro,<br>
                  Miaj konsilantoj.</span></p>
         </p>
         <p class="indent">
            <h4 class="stanza_head">ד DALET.</h4>
            <p class="verse_indent"><span class="versenr_indent">25</span> <span class="versetext_indent">Mia animo algluiĝis al la polvo;<br>
                  Vivigu min laŭ Via vorto.</span></p>
            <p class="verse_indent"><span class="versenr_indent">26</span> <span class="versetext_indent">Mi raportis pri miaj vojoj, kaj Vi aŭskultis min;<br>
                  Instruu al mi Viajn leĝojn.</span></p>
            <p class="verse_indent"><span class="versenr_indent">27</span> <span class="versetext_indent">Komprenigu al mi la vojon de Viaj ordonoj;<br>
                  Kaj mi meditos pri Viaj mirakloj.</span></p>
            <p class="verse_indent"><span class="versenr_indent">28</span> <span class="versetext_indent">Konsumiĝis mia animo pro malĝojo;<br>
                  Restarigu min laŭ Via vorto.</span></p>
            <p class="verse_indent"><span class="versenr_indent">29</span> <span class="versetext_indent">La vojon de malvero deturnu de mi,<br>
                  Kaj donacu al mi Vian instruon.</span></p>
            <p class="verse_indent"><span class="versenr_indent">30</span> <span class="versetext_indent">La vojon de la vero mi elektis,<br>
                  Mi sopiris al Viaj leĝoj.</span></p>
            <p class="verse_indent"><span class="versenr_indent">31</span> <span class="versetext_indent">Mi alkroĉiĝis al Viaj ordonoj;<br>
                  Ho Eternulo, ne hontigu min.</span></p>
            <p class="verse_indent"><span class="versenr_indent">32</span> <span class="versetext_indent">Mi kuras laŭ la vojo de Viaj leĝoj,<br>
                  Ĉar Vi larĝigas mian koron.</span></p>
         </p>
         <p class="indent">
            <h4 class="stanza_head">ה HE.</h4>
            <p class="verse_indent"><span class="versenr_indent">33</span> <span class="versetext_indent">Montru al mi, ho Eternulo, la vojon de Viaj leĝoj,<br>
                  Kaj mi ĝin sekvos ĝis la fino.</span></p>
            <p class="verse_indent"><span class="versenr_indent">34</span> <span class="versetext_indent">Komprenigu al mi, kaj mi sekvos Vian instruon,<br>
                  Kaj mi konservos ĝin per la tuta koro.</span></p>
            <p class="verse_indent"><span class="versenr_indent">35</span> <span class="versetext_indent">Irigu min sur la vojeto de Viaj ordonoj,<br>
                  Ĉar en ĝi mi havas plezuron.</span></p>
            <p class="verse_indent"><span class="versenr_indent">36</span> <span class="versetext_indent">Klinu mian koron al Viaj leĝoj,<br>
                  Sed ne al profito.</span></p>
            <p class="verse_indent"><span class="versenr_indent">37</span> <span class="versetext_indent">Deturnu miajn okulojn, ke ili ne rigardu falsaĵon;<br>
                  Vivigu min per Viaj vojoj.</span></p>
            <p class="verse_indent"><span class="versenr_indent">38</span> <span class="versetext_indent">Plenumu al Via sklavo Vian diron,<br>
                  Kiu koncernas respekton por Vi.</span></p>
            <p class="verse_indent"><span class="versenr_indent">39</span> <span class="versetext_indent">Forigu mian malhonoron, kiun mi timas;<br>
                  Ĉar Viaj juĝoj estas bonaj.</span></p>
            <p class="verse_indent"><span class="versenr_indent">40</span> <span class="versetext_indent">Jen mi deziregas Viajn ordonojn;<br>
                  Per Via justeco vivigu min.</span></p>
         </p>
         <p class="indent">
            <h4 class="stanza_head">ו VAV.</h4>
            <p class="verse_indent"><span class="versenr_indent">41</span> <span class="versetext_indent">Kaj venu al mi Viaj favoroj, ho Eternulo,<br>
                  Via helpo, konforme al Via vorto,</span></p>
            <p class="verse_indent"><span class="versenr_indent">42</span> <span class="versetext_indent">Ke mi povu doni respondon al mia insultanto;<br>
                  Ĉar mi fidas Vian vorton.</span></p>
            <p class="verse_indent"><span class="versenr_indent">43</span> <span class="versetext_indent">Ne forprenu tute de mia buŝo la vorton de vero,<br>
                  Ĉar mi esperas al Viaj juĝoj.</span></p>
            <p class="verse_indent"><span class="versenr_indent">44</span> <span class="versetext_indent">Kaj mi konservos Vian instruon<br>
                  Ĉiam kaj eterne.</span></p>
            <p class="verse_indent"><span class="versenr_indent">45</span> <span class="versetext_indent">Kaj mi iros en libereco,<br>
                  Ĉar mi serĉas Viajn ordonojn.</span></p>
            <p class="verse_indent"><span class="versenr_indent">46</span> <span class="versetext_indent">Kaj mi parolos pri Viaj leĝoj antaŭ reĝoj,<br>
                  Kaj mi ne hontos.</span></p>
            <p class="verse_indent"><span class="versenr_indent">47</span> <span class="versetext_indent">Kaj mi havos plezuron de Viaj ordonoj,<br>
                  Kiujn mi amas.</span></p>
            <p class="verse_indent"><span class="versenr_indent">48</span> <span class="versetext_indent">Kaj mi etendos miajn manojn al Viaj ordonoj, kiujn mi amas,<br>
                  Kaj mi meditos pri Viaj leĝoj.</span></p>
         </p>
         <p class="indent">
            <h4 class="stanza_head">ז ZAIN.</h4>
            <p class="verse_indent"><span class="versenr_indent">49</span> <span class="versetext_indent">Rememoru la vorton al Via sklavo,<br>
                  Pri kio Vi min esperigis.</span></p>
            <p class="verse_indent"><span class="versenr_indent">50</span> <span class="versetext_indent">Ĉi tio estas mia konsolo en mia mizero,<br>
                  Ke Via vorto min revivigas.</span></p>
            <p class="verse_indent"><span class="versenr_indent">51</span> <span class="versetext_indent">Fieruloj tre forte min mokas,<br>
                  Sed de Via instruo mi ne dekliniĝis.</span></p>
            <p class="verse_indent"><span class="versenr_indent">52</span> <span class="versetext_indent">Mi rememoras Viajn juĝojn de tempoj tre antikvaj, ho<br>
                  Eternulo,<br>
                  Kaj mi konsoliĝas.</span></p>
            <p class="verse_indent"><span class="versenr_indent">53</span> <span class="versetext_indent">Flama furiozo min kaptas pro la malvirtuloj,<br>
                  Kiuj forlasas Vian leĝon.</span></p>
            <p class="verse_indent"><span class="versenr_indent">54</span> <span class="versetext_indent">Viaj leĝoj estas por mi kantoj<br>
                  En la domo de mia migrado.</span></p>
            <p class="verse_indent"><span class="versenr_indent">55</span> <span class="versetext_indent">Mi rememoras en la nokto Vian nomon, ho Eternulo,<br>
                  Kaj mi plenumas Vian instruon.</span></p>
            <p class="verse_indent"><span class="versenr_indent">56</span> <span class="versetext_indent">Tio fariĝis al mi,<br>
                  Ĉar mi observas Viajn ordonojn.</span></p>
         </p>
         <p class="indent">
            <h4 class="stanza_head">ח ĤET.</h4>
            <p class="verse_indent"><span class="versenr_indent">57</span> <span class="versetext_indent">Mi diris: Mia sortaĵo estas, ho Eternulo,<br>
                  Plenumi Viajn vortojn.</span></p>
            <p class="verse_indent"><span class="versenr_indent">58</span> <span class="versetext_indent">Mi petegas antaŭ Vi per la tuta koro:<br>
                  Korfavoru min, konforme al Via vorto.</span></p>
            <p class="verse_indent"><span class="versenr_indent">59</span> <span class="versetext_indent">Mi esploris miajn vojojn<br>
                  Kaj direktis miajn paŝojn al Viaj leĝoj.</span></p>
            <p class="verse_indent"><span class="versenr_indent">60</span> <span class="versetext_indent">Mi rapidas kaj ne prokrastas,<br>
                  Por plenumi Viajn ordonojn.</span></p>
            <p class="verse_indent"><span class="versenr_indent">61</span> <span class="versetext_indent">Retoj de malvirtuloj min ĉirkaŭis;<br>
                  Sed Vian instruon mi ne forgesis.</span></p>
            <p class="verse_indent"><span class="versenr_indent">62</span> <span class="versetext_indent">En la mezo de la nokto mi leviĝas,<br>
                  Por glori Vin por Viaj justaj juĝoj.</span></p>
            <p class="verse_indent"><span class="versenr_indent">63</span> <span class="versetext_indent">Mi estas kamarado por ĉiuj,<br>
                  Kiuj Vin timas kaj kiuj observas Viajn ordonojn.</span></p>
            <p class="verse_indent"><span class="versenr_indent">64</span> <span class="versetext_indent">De Via boneco, ho Eternulo, la tero estas plena;<br>
                  Instruu al mi Viajn leĝojn.</span></p>
         </p>
         <p class="indent">
            <h4 class="stanza_head">ט TET.</h4>
            <p class="verse_indent"><span class="versenr_indent">65</span> <span class="versetext_indent">Bonon Vi faris al Via sklavo, ho Eternulo,<br>
                  Konforme al Via vorto.</span></p>
            <p class="verse_indent"><span class="versenr_indent">66</span> <span class="versetext_indent">Bonajn morojn kaj scion instruu al mi,<br>
                  Ĉar al Viaj ordonoj mi kredas.</span></p>
            <p class="verse_indent"><span class="versenr_indent">67</span> <span class="versetext_indent">Antaŭ ol mi suferis, mi erarvagis,<br>
                  Sed nun mi observas Vian vorton.</span></p>
            <p class="verse_indent"><span class="versenr_indent">68</span> <span class="versetext_indent">Vi estas bona kaj bonfara;<br>
                  Instruu al mi Viajn leĝojn.</span></p>
            <p class="verse_indent"><span class="versenr_indent">69</span> <span class="versetext_indent">Fieruloj plektis mensogon pri mi;<br>
                  Sed mi per la tuta koro konservas Viajn ordonojn.</span></p>
            <p class="verse_indent"><span class="versenr_indent">70</span> <span class="versetext_indent">Grasiĝis kiel sebo ilia koro;<br>
                  Sed mi havas plezuron de Via instruo.</span></p>
            <p class="verse_indent"><span class="versenr_indent">71</span> <span class="versetext_indent">Bone estas al mi, ke mi suferis,<br>
                  Por ke mi lernu Viajn leĝojn.</span></p>
            <p class="verse_indent"><span class="versenr_indent">72</span> <span class="versetext_indent">Pli bona estas por mi la instruo de Via buŝo,<br>
                  Ol miloj da oreroj kaj arĝenteroj.</span></p>
         </p>
         <p class="indent">
            <h4 class="stanza_head">י JOD.</h4>
            <p class="verse_indent"><span class="versenr_indent">73</span> <span class="versetext_indent">Viaj manoj min kreis kaj fortikigis;<br>
                  Prudentigu min, kaj mi lernu Viajn ordonojn.</span></p>
            <p class="verse_indent"><span class="versenr_indent">74</span> <span class="versetext_indent">Viaj timantoj min vidos kaj ĝojos,<br>
                  Ĉar mi fidis Vian vorton.</span></p>
            <p class="verse_indent"><span class="versenr_indent">75</span> <span class="versetext_indent">Mi scias, ho Eternulo, ke Viaj juĝoj estas justaj,<br>
                  Kaj ke Vi juste min suferigis.</span></p>
            <p class="verse_indent"><span class="versenr_indent">76</span> <span class="versetext_indent">Via boneco estu do mia konsolo,<br>
                  Konforme al Via vorto al Via sklavo.</span></p>
            <p class="verse_indent"><span class="versenr_indent">77</span> <span class="versetext_indent">Venu sur min Via favorkoreco, ke mi vivu;<br>
                  Ĉar Via instruo estas mia plezuro.</span></p>
            <p class="verse_indent"><span class="versenr_indent">78</span> <span class="versetext_indent">Hontiĝu la fieruloj, ĉar maljuste ili min premis;<br>
                  Mi meditos pri Viaj ordonoj.</span></p>
            <p class="verse_indent"><span class="versenr_indent">79</span> <span class="versetext_indent">Turniĝu al mi Viaj timantoj<br>
                  Kaj la konantoj de Viaj leĝoj.</span></p>
            <p class="verse_indent"><span class="versenr_indent">80</span> <span class="versetext_indent">Mia koro estu ĝusta, laŭ Viaj leĝoj,<br>
                  Por ke mi ne hontiĝu.</span></p>
         </p>
         <p class="indent">
            <h4 class="stanza_head">כ KAF.</h4>
            <p class="verse_indent"><span class="versenr_indent">81</span> <span class="versetext_indent">Mia animo avidas Vian savon;<br>
                  Vian vorton mi fidas.</span></p>
            <p class="verse_indent"><span class="versenr_indent">82</span> <span class="versetext_indent">Miaj okuloj avidas Vian vorton, dirante:<br>
                  Kiam Vi min konsolos?</span></p>
            <p class="verse_indent"><span class="versenr_indent">83</span> <span class="versetext_indent">Ĉar mi fariĝis kiel felsako en fumo;<br>
                  Sed Viajn leĝojn mi ne forgesas.</span></p>
            <p class="verse_indent"><span class="versenr_indent">84</span> <span class="versetext_indent">Kiom estos la tagoj de Via sklavo?<br>
                  Kiam Vi faros juĝon super miaj persekutantoj?</span></p>
            <p class="verse_indent"><span class="versenr_indent">85</span> <span class="versetext_indent">Fosojn fosis al mi la fieruloj,<br>
                  Kontraŭe al Viaj leĝoj.</span></p>
            <p class="verse_indent"><span class="versenr_indent">86</span> <span class="versetext_indent">Ĉiuj Viaj ordonoj estas vero;<br>
                  Maljuste oni min persekutas; helpu min.</span></p>
            <p class="verse_indent"><span class="versenr_indent">87</span> <span class="versetext_indent">Oni preskaŭ pereigis min de sur la tero,<br>
                  Sed mi ne forlasis Viajn ordonojn.</span></p>
            <p class="verse_indent"><span class="versenr_indent">88</span> <span class="versetext_indent">Laŭ Via boneco vivigu min,<br>
                  Kaj mi observos la ordonojn de Via buŝo.</span></p>
         </p>
         <p class="indent">
            <h4 class="stanza_head">ל LAMED.</h4>
            <p class="verse_indent"><span class="versenr_indent">89</span> <span class="versetext_indent">Por eterne, ho Eternulo,<br>
                  Via vorto staras forte en la ĉielo.</span></p>
            <p class="verse_indent"><span class="versenr_indent">90</span> <span class="versetext_indent">Por ĉiuj generacioj restas Via vero;<br>
                  Vi fortikigis la teron, kaj ĝi staras.</span></p>
            <p class="verse_indent"><span class="versenr_indent">91</span> <span class="versetext_indent">Laŭ Viaj leĝoj ĉio nun staras,<br>
                  Ĉar ĉio estas Viaj sklavoj.</span></p>
            <p class="verse_indent"><span class="versenr_indent">92</span> <span class="versetext_indent">Se Via instruo ne estus mia konsolo,<br>
                  Mi pereus en mia mizero.</span></p>
            <p class="verse_indent"><span class="versenr_indent">93</span> <span class="versetext_indent">Neniam mi forgesos Viajn ordonojn,<br>
                  Ĉar per ili Vi min vivigas.</span></p>
            <p class="verse_indent"><span class="versenr_indent">94</span> <span class="versetext_indent">Al Vi mi apartenas;<br>
                  Helpu min, ĉar mi serĉas Viajn ordonojn.</span></p>
            <p class="verse_indent"><span class="versenr_indent">95</span> <span class="versetext_indent">Pri mi embuskis malvirtuloj, por min pereigi;<br>
                  Sed mi studas Viajn leĝojn.</span></p>
            <p class="verse_indent"><span class="versenr_indent">96</span> <span class="versetext_indent">Ĉe ĉiu afero mi vidis finon;<br>
                  Sed Via ordono estas tre vasta.</span></p>
         </p>
         <p class="indent">
            <h4 class="stanza_head">מ MEM.</h4>
            <p class="verse_indent"><span class="versenr_indent">97</span> <span class="versetext_indent">Kiel mi amas Vian instruon!<br>
                  La tutan tagon mi meditas pri ĝi.</span></p>
            <p class="verse_indent"><span class="versenr_indent">98</span> <span class="versetext_indent">Via ordono faras min pli saĝa ol miaj malamikoj,<br>
                  Ĉar ĝi restas al mi por ĉiam.</span></p>
            <p class="verse_indent"><span class="versenr_indent">99</span> <span class="versetext_indent">Mi fariĝis pli saĝa, ol ĉiuj miaj instruantoj,<br>
                  Ĉar Viaj leĝoj estas mia tuta meditado.</span></p>
            <p class="verse_indent"><span class="versenr_indent">100</span> <span class="versetext_indent">Mi estas pli scianta ol maljunuloj,<br>
                  Ĉar Viajn ordonojn mi konservas.</span></p>
            <p class="verse_indent"><span class="versenr_indent">101</span> <span class="versetext_indent">De ĉiu malbona vojo mi detenas mian piedon,<br>
                  Por plenumi Vian vorton.</span></p>
            <p class="verse_indent"><span class="versenr_indent">102</span> <span class="versetext_indent">De Viaj decidoj mi ne dekliniĝas,<br>
                  Ĉar Vi min gvidas.</span></p>
            <p class="verse_indent"><span class="versenr_indent">103</span> <span class="versetext_indent">Kiel dolĉa estas por mia palato Via vorto!<br>
                  Pli ol mielo por mia buŝo!</span></p>
            <p class="verse_indent"><span class="versenr_indent">104</span> <span class="versetext_indent">De Viaj ordonoj mi prudentiĝas;<br>
                  Tial mi malamas ĉiun vojon de malvero.</span></p>
         </p>
         <p class="indent">
            <h4 class="stanza_head">נ NUN.</h4>
            <p class="verse_indent"><span class="versenr_indent">105</span> <span class="versetext_indent">Via vorto estas lumilo por miaj piedoj,<br>
                  Kaj lumo por mia vojo.</span></p>
            <p class="verse_indent"><span class="versenr_indent">106</span> <span class="versetext_indent">Mi ĵuris, kaj mi plenumos:<br>
                  Observi Viajn justajn decidojn.</span></p>
            <p class="verse_indent"><span class="versenr_indent">107</span> <span class="versetext_indent">Mi estas tre senfortigita, ho Eternulo;<br>
                  Vivigu min, konforme al Via vorto.</span></p>
            <p class="verse_indent"><span class="versenr_indent">108</span> <span class="versetext_indent">La oferdono de mia buŝo plaĉu al Vi, ho Eternulo,<br>
                  Kaj pri Viaj decidoj instruu min.</span></p>
            <p class="verse_indent"><span class="versenr_indent">109</span> <span class="versetext_indent">Mia animo estas ĉiam en mia mano,<br>
                  Sed Vian instruon mi ne forgesas.</span></p>
            <p class="verse_indent"><span class="versenr_indent">110</span> <span class="versetext_indent">La malvirtuloj metis reton por mi;<br>
                  Sed de Viaj ordonoj mi ne dekliniĝis.</span></p>
            <p class="verse_indent"><span class="versenr_indent">111</span> <span class="versetext_indent">Mi heredigis al mi Viajn ordonojn por ĉiam,<br>
                  Ĉar ili estas la ĝojo de mia koro.</span></p>
            <p class="verse_indent"><span class="versenr_indent">112</span> <span class="versetext_indent">Mi klinis mian koron,<br>
                  Por plenumi Viajn leĝojn eterne ĝis la fino.</span></p>
         </p>
         <p class="indent">
            <h4 class="stanza_head">ס SAMEĤ.</h4>
            <p class="verse_indent"><span class="versenr_indent">113</span> <span class="versetext_indent">Skeptikulojn mi malamas,<br>
                  Sed Vian instruon mi amas.</span></p>
            <p class="verse_indent"><span class="versenr_indent">114</span> <span class="versetext_indent">Vi estas mia ŝirmo kaj ŝildo;<br>
                  Vian vorton mi fidas.</span></p>
            <p class="verse_indent"><span class="versenr_indent">115</span> <span class="versetext_indent">Foriĝu de mi, malbonagantoj;<br>
                  Mi observos la ordonojn de mia Dio.</span></p>
            <p class="verse_indent"><span class="versenr_indent">116</span> <span class="versetext_indent">Subtenu min laŭ Via diro, ke mi vivu;<br>
                  Kaj ne hontigu min pri mia espero.</span></p>
            <p class="verse_indent"><span class="versenr_indent">117</span> <span class="versetext_indent">Fortikigu min, ke mi saviĝu,<br>
                  Kaj mi ĉiam havos plezuron de Viaj leĝoj.</span></p>
            <p class="verse_indent"><span class="versenr_indent">118</span> <span class="versetext_indent">Vi forpuŝas ĉiujn, kiuj dekliniĝas de Viaj leĝoj,<br>
                  Ĉar ilia falsaĵo estas mensoga.</span></p>
            <p class="verse_indent"><span class="versenr_indent">119</span> <span class="versetext_indent">Kiel skorion Vi forĵetas ĉiujn malvirtulojn sur la tero;<br>
                  Tial mi amas Viajn decidojn.</span></p>
            <p class="verse_indent"><span class="versenr_indent">120</span> <span class="versetext_indent">De Via teruro tremas mia karno,<br>
                  Kaj Viajn juĝojn mi timas.</span></p>
         </p>
         <p class="indent">
            <h4 class="stanza_head">ע AIN.</h4>
            <p class="verse_indent"><span class="versenr_indent">121</span> <span class="versetext_indent">Mi faris juĝon kaj justecon;<br>
                  Ne transdonu min al miaj premantoj.</span></p>
            <p class="verse_indent"><span class="versenr_indent">122</span> <span class="versetext_indent">Garantie liberigu Vian sklavon por bono,<br>
                  Por ke fieruloj min ne premu.</span></p>
            <p class="verse_indent"><span class="versenr_indent">123</span> <span class="versetext_indent">Miaj okuloj sopiras Vian helpon<br>
                  Kaj Vian justan vorton.</span></p>
            <p class="verse_indent"><span class="versenr_indent">124</span> <span class="versetext_indent">Agu kun Via sklavo laŭ Via boneco,<br>
                  Kaj Viajn leĝojn instruu al mi.</span></p>
            <p class="verse_indent"><span class="versenr_indent">125</span> <span class="versetext_indent">Mi estas Via sklavo;<br>
                  Klerigu min, ke mi sciu Viajn decidojn.</span></p>
            <p class="verse_indent"><span class="versenr_indent">126</span> <span class="versetext_indent">Estas tempo, ke la Eternulo agu:<br>
                  Ili rompis Vian leĝon.</span></p>
            <p class="verse_indent"><span class="versenr_indent">127</span> <span class="versetext_indent">Tial mi amas Viajn ordonojn<br>
                  Pli ol oron, eĉ ol puran oron.</span></p>
            <p class="verse_indent"><span class="versenr_indent">128</span> <span class="versetext_indent">Tial mi estimas ĉiujn Viajn ordonojn,<br>
                  Ĉiun vojon de malvero mi malamas.</span></p>
         </p>
         <p class="indent">
            <h4 class="stanza_head">פ PE.</h4>
            <p class="verse_indent"><span class="versenr_indent">129</span> <span class="versetext_indent">Mirindaj estas Viaj decidoj;<br>
                  Tial mia animo ilin konservas.</span></p>
            <p class="verse_indent"><span class="versenr_indent">130</span> <span class="versetext_indent">Malkaŝo de Via vorto klerigas,<br>
                  Ĝi prudentigas simplanimulojn.</span></p>
            <p class="verse_indent"><span class="versenr_indent">131</span> <span class="versetext_indent">Mi malfermas mian buŝon kaj enspiras,<br>
                  Ĉar mi deziregas Viajn ordonojn.</span></p>
            <p class="verse_indent"><span class="versenr_indent">132</span> <span class="versetext_indent">Turnu Vin al mi kaj korfavoru min,<br>
                  Kiel Vi agas kun la amantoj de Via nomo.</span></p>
            <p class="verse_indent"><span class="versenr_indent">133</span> <span class="versetext_indent">Direktu miajn paŝojn laŭ Via promeso;<br>
                  Kaj nenia malhonesteco ekregu super mi.</span></p>
            <p class="verse_indent"><span class="versenr_indent">134</span> <span class="versetext_indent">Liberigu min de homa premado;<br>
                  Kaj mi observos Viajn ordonojn.</span></p>
            <p class="verse_indent"><span class="versenr_indent">135</span> <span class="versetext_indent">Lumu per Via vizaĝo sur Vian sklavon,<br>
                  Kaj instruu al mi Viajn leĝojn.</span></p>
            <p class="verse_indent"><span class="versenr_indent">136</span> <span class="versetext_indent">Torentojn da akvo elverŝas miaj okuloj,<br>
                  Pro tio, ke oni ne plenumas Vian instruon.</span></p>
         </p>
         <p class="indent">
            <h4 class="stanza_head">צ CADI.</h4>
            <p class="verse_indent"><span class="versenr_indent">137</span> <span class="versetext_indent">Justulo Vi estas, ho Eternulo,<br>
                  Kaj justaj estas Viaj juĝoj.</span></p>
            <p class="verse_indent"><span class="versenr_indent">138</span> <span class="versetext_indent">Vi aperigis Viajn decidojn<br>
                  Kun justeco kaj plena vero.</span></p>
            <p class="verse_indent"><span class="versenr_indent">139</span> <span class="versetext_indent">Elturmentis min mia fervoro,<br>
                  Ĉar miaj malamikoj forgesis Viajn vortojn.</span></p>
            <p class="verse_indent"><span class="versenr_indent">140</span> <span class="versetext_indent">Tre pura estas Via vorto,<br>
                  Kaj Via sklavo ĝin amas.</span></p>
            <p class="verse_indent"><span class="versenr_indent">141</span> <span class="versetext_indent">Mi estas malgranda kaj malestimata;<br>
                  Sed Viajn ordonojn mi ne forgesas.</span></p>
            <p class="verse_indent"><span class="versenr_indent">142</span> <span class="versetext_indent">Via justeco estas justeco eterna,<br>
                  Kaj Via instruo estas vero.</span></p>
            <p class="verse_indent"><span class="versenr_indent">143</span> <span class="versetext_indent">Sufero kaj mizero min trafis;<br>
                  Sed Viaj ordonoj estas mia plezuro.</span></p>
            <p class="verse_indent"><span class="versenr_indent">144</span> <span class="versetext_indent">La justeco de Viaj decidoj estas eterna;<br>
                  Klerigu min, por ke mi vivu.</span></p>
         </p>
         <p class="indent">
            <h4 class="stanza_head">ק KOF.</h4>
            <p class="verse_indent"><span class="versenr_indent">145</span> <span class="versetext_indent">Mi vokas el la tuta koro; aŭskultu min, ho Eternulo;<br>
                  Mi plenumos Viajn leĝojn.</span></p>
            <p class="verse_indent"><span class="versenr_indent">146</span> <span class="versetext_indent">Mi vokas al Vi; savu min,<br>
                  Kaj mi konservos Viajn decidojn.</span></p>
            <p class="verse_indent"><span class="versenr_indent">147</span> <span class="versetext_indent">Antaŭ la matenruĝo mi vokas;<br>
                  Vian vorton mi fidas.</span></p>
            <p class="verse_indent"><span class="versenr_indent">148</span> <span class="versetext_indent">Antaŭ la noktaj gardopartoj miaj okuloj vekiĝas,<br>
                  Por ke mi meditu pri Via vorto.</span></p>
            <p class="verse_indent"><span class="versenr_indent">149</span> <span class="versetext_indent">Mian voĉon aŭskultu, laŭ Via boneco, ho Eternulo;<br>
                  Laŭ Via justeco lasu min vivi.</span></p>
            <p class="verse_indent"><span class="versenr_indent">150</span> <span class="versetext_indent">Alproksimiĝas malicaj persekutantoj;<br>
                  Malproksimaj ili estas de Via leĝo.</span></p>
            <p class="verse_indent"><span class="versenr_indent">151</span> <span class="versetext_indent">Proksima Vi estas, ho Eternulo;<br>
                  Kaj ĉiuj Viaj ordonoj estas vero.</span></p>
            <p class="verse_indent"><span class="versenr_indent">152</span> <span class="versetext_indent">De longe mi scias pri Viaj decidoj,<br>
                  Ke Vi fiksis ilin por ĉiam.</span></p>
         </p>
         <p class="indent">
            <h4 class="stanza_head">ר REŜ.</h4>
            <p class="verse_indent"><span class="versenr_indent">153</span> <span class="versetext_indent">Rigardu mian mizeron, kaj liberigu min,<br>
                  Ĉar Vian instruon mi ne forgesis.</span></p>
            <p class="verse_indent"><span class="versenr_indent">154</span> <span class="versetext_indent">Defendu mian aferon, kaj liberigu min;<br>
                  Laŭ Via vorto lasu min vivi.</span></p>
            <p class="verse_indent"><span class="versenr_indent">155</span> <span class="versetext_indent">Malproksima de malvirtuloj estas savo,<br>
                  Ĉar ili ne ŝatas Viajn leĝojn.</span></p>
            <p class="verse_indent"><span class="versenr_indent">156</span> <span class="versetext_indent">Via favorkoreco estas granda, ho Eternulo;<br>
                  Laŭ Via justeco lasu min vivi.</span></p>
            <p class="verse_indent"><span class="versenr_indent">157</span> <span class="versetext_indent">Multaj estas miaj persekutantoj kaj premantoj,<br>
                  Sed de Viaj decidoj mi ne dekliniĝis.</span></p>
            <p class="verse_indent"><span class="versenr_indent">158</span> <span class="versetext_indent">Mi vidis perfidulojn, kaj mi ilin abomenis,<br>
                  Ĉar Vian vorton ili ne observis.</span></p>
            <p class="verse_indent"><span class="versenr_indent">159</span> <span class="versetext_indent">Rigardu, mi amas Viajn ordonojn;<br>
                  Ho Eternulo, laŭ Via boneco lasu min vivi.</span></p>
            <p class="verse_indent"><span class="versenr_indent">160</span> <span class="versetext_indent">La esenco de Via vorto estas vero,<br>
                  Kaj eterna estas ĉiu juĝo de Via justeco.</span></p>
         </p>
         <p class="indent">
            <h4 class="stanza_head">ש ŜIN.</h4>
            <p class="verse_indent"><span class="versenr_indent">161</span> <span class="versetext_indent">Princoj persekutas min senkaŭze;<br>
                  Sed Vian vorton timas mia koro.</span></p>
            <p class="verse_indent"><span class="versenr_indent">162</span> <span class="versetext_indent">Mi ĝojas pri Via vorto,<br>
                  Kiel ricevinto de granda akiro.</span></p>
            <p class="verse_indent"><span class="versenr_indent">163</span> <span class="versetext_indent">Malveron mi malamas kaj abomenas;<br>
                  Vian instruon mi amas.</span></p>
            <p class="verse_indent"><span class="versenr_indent">164</span> <span class="versetext_indent">Sepfoje ĉiutage mi Vin gloras<br>
                  Por Viaj justaj juĝoj.</span></p>
            <p class="verse_indent"><span class="versenr_indent">165</span> <span class="versetext_indent">Grandan pacon havas la amantoj de Via instruo;<br>
                  Kaj ili ne falpuŝiĝas.</span></p>
            <p class="verse_indent"><span class="versenr_indent">166</span> <span class="versetext_indent">Mi atendas Vian savon, ho Eternulo,<br>
                  Viajn ordonojn mi plenumas.</span></p>
            <p class="verse_indent"><span class="versenr_indent">167</span> <span class="versetext_indent">Mia animo observas Viajn decidojn,<br>
                  Kaj mi ilin forte amas.</span></p>
            <p class="verse_indent"><span class="versenr_indent">168</span> <span class="versetext_indent">Mi observas Viajn ordonojn kaj decidojn,<br>
                  Ĉar ĉiuj miaj vojoj estas antaŭ Vi.</span></p>
         </p>
         <p class="indent">
            <h4 class="stanza_head">ת TAV.</h4>
            <p class="verse_indent"><span class="versenr_indent">169</span> <span class="versetext_indent">Mia krio venu al Vi, ho Eternulo;<br>
                  Laŭ Via vorto klerigu min.</span></p>
            <p class="verse_indent"><span class="versenr_indent">170</span> <span class="versetext_indent">Mia petego venu al Vi;<br>
                  Laŭ Via diro savu min.</span></p>
            <p class="verse_indent"><span class="versenr_indent">171</span> <span class="versetext_indent">Miaj lipoj eldiru gloradon,<br>
                  Ĉar Vi instruas al mi Viajn leĝojn.</span></p>
            <p class="verse_indent"><span class="versenr_indent">172</span> <span class="versetext_indent">Mia lango predikos pri Via vorto,<br>
                  Ĉar ĉiuj Viaj ordonoj estas justaj.</span></p>
            <p class="verse_indent"><span class="versenr_indent">173</span> <span class="versetext_indent">Via mano estu al mi helpo,<br>
                  Ĉar Viajn ordonojn mi elektis.</span></p>
            <p class="verse_indent"><span class="versenr_indent">174</span> <span class="versetext_indent">Mi deziregas Vian savon, ho Eternulo,<br>
                  Kaj Via instruo estas mia plezuro.</span></p>
            <p class="verse_indent"><span class="versenr_indent">175</span> <span class="versetext_indent">Mia animo vivu kaj gloru Vin,<br>
                  Kaj Viaj juĝoj min helpu.</span></p>
            <p class="verse_indent"><span class="versenr_indent">176</span> <span class="versetext_indent">Mi erarvagis kiel perdita ŝafo;<br>
                  Elserĉu Vian sklavon, ĉar Viajn ordonojn mi ne forgesis.</span></p>
         </p>
         <div class="dist_chapter"></div>
         <h3 class="chapternr">120</h3>
         <p><em>Kanto de suprenirado.</em></p>
         <p class="indent">
            <p class="indent_first">Al la Eternulo mi vokis en mia sufero,<br>
               Kaj Li aŭskultis min.
            </p>
            <p class="verse_indent"><span class="versenr_indent">2</span> <span class="versetext_indent">Ho Eternulo, savu mian animon de mensoga parolo,<br>
                  De falsa lango.</span></p>
            <p class="verse_indent"><span class="versenr_indent">3</span> <span class="versetext_indent">Kion Li donos al vi,<br>
                  Kaj kion Li alportos al vi, ho falsa lango?</span></p>
            <p class="verse_indent"><span class="versenr_indent">4</span> <span class="versetext_indent">Akrajn sagojn de fortulo<br>
                  Kun karboj genistaj.</span></p>
            <p class="verse_indent"><span class="versenr_indent">5</span> <span class="versetext_indent">Ve al mi, ke mi gastas en Meŝeĥ,<br>
                  Ke mi loĝas inter la tendoj de Kedar!</span></p>
            <p class="verse_indent"><span class="versenr_indent">6</span> <span class="versetext_indent">Tro longe loĝis mia animo<br>
                  Inter malamantoj de paco.</span></p>
            <p class="verse_indent"><span class="versenr_indent">7</span> <span class="versetext_indent">Mi estas pacema;<br>
                  Sed kiam mi ekparolas, ili komencas militon.</span></p>
         </p>
         <div class="dist_chapter"></div>
         <h3 class="chapternr">121</h3>
         <p><em>Kanto de suprenirado.</em></p>
         <p class="indent">
            <p class="indent_first">Mi levas miajn okulojn al la montoj:<br>
               De kie venas al mi helpo?
            </p>
            <p class="verse_indent"><span class="versenr_indent">2</span> <span class="versetext_indent">Mia helpo venas de la Eternulo,<br>
                  Kiu kreis la ĉielon kaj la teron.</span></p>
         </p>
         <p class="indent">
            <p class="verse_indent"><span class="versenr_indent">3</span> <span class="versetext_indent">Li ne lasos vian piedon falpuŝiĝi;<br>
                  Via gardanto ne dormetas.</span></p>
            <p class="verse_indent"><span class="versenr_indent">4</span> <span class="versetext_indent">Jen ne dormetas kaj ne dormas<br>
                  La gardanto de Izrael.</span></p>
            <p class="verse_indent"><span class="versenr_indent">5</span> <span class="versetext_indent">La Eternulo estas via gardanto;<br>
                  La Eternulo estas via ombro ĉe via dekstra mano.</span></p>
            <p class="verse_indent"><span class="versenr_indent">6</span> <span class="versetext_indent">En la tago la suno vin ne frapos,<br>
                  Nek la luno en la nokto.</span></p>
            <p class="verse_indent"><span class="versenr_indent">7</span> <span class="versetext_indent">La Eternulo vin gardos de ĉia malbono,<br>
                  Li gardos vian animon.</span></p>
            <p class="verse_indent"><span class="versenr_indent">8</span> <span class="versetext_indent">La Eternulo gardos vian eliron kaj eniron,<br>
                  De nun kaj eterne.</span></p>
         </p>
         <div class="dist_chapter"></div>
         <h3 class="chapternr">122</h3>
         <p><em>Kanto de suprenirado. De David.</em></p>
         <p class="indent">
            <p class="indent_first">Mi ekĝojis, kiam oni diris al mi:<br>
               Ni iru en la domon de la Eternulo.
            </p>
            <p class="verse_indent"><span class="versenr_indent">2</span> <span class="versetext_indent">Niaj piedoj staris en viaj pordegoj,<br>
                  Ho Jerusalem,</span></p>
            <p class="verse_indent"><span class="versenr_indent">3</span> <span class="versetext_indent">Vi Jerusalem, konstruita kiel urbo,<br>
                  En kiu ĉio kuniĝis.</span></p>
            <p class="verse_indent"><span class="versenr_indent">4</span> <span class="versetext_indent">Tien supreniris la triboj, la triboj de la Eternulo,<br>
                  Laŭ la moro de Izrael,<br>
                  Por glori la nomon de la Eternulo.</span></p>
            <p class="verse_indent"><span class="versenr_indent">5</span> <span class="versetext_indent">Ĉar tie staris tronoj de juĝo,<br>
                  Tronoj de la domo de David.</span></p>
            <p class="verse_indent"><span class="versenr_indent">6</span> <span class="versetext_indent">Deziru pacon al Jerusalem;<br>
                  Bonan staton havu viaj amantoj.</span></p>
            <p class="verse_indent"><span class="versenr_indent">7</span> <span class="versetext_indent">Paco estu inter viaj muroj,<br>
                  Bonstato en viaj palacoj.</span></p>
            <p class="verse_indent"><span class="versenr_indent">8</span> <span class="versetext_indent">Pro miaj fratoj kaj amikoj mi do diru:<br>
                  Paco estu al vi.</span></p>
            <p class="verse_indent"><span class="versenr_indent">9</span> <span class="versetext_indent">Pro la domo de la Eternulo, nia Dio,<br>
                  Mi deziras al vi bonon.</span></p>
         </p>
         <div class="dist_chapter"></div>
         <h3 class="chapternr">123</h3>
         <p><em>Kanto de suprenirado.</em></p>
         <p class="indent">
            <p class="indent_first">Al Vi mi levas miajn okulojn,<br>
               Ho Vi, kiu sidas en la ĉielo!
            </p>
            <p class="verse_indent"><span class="versenr_indent">2</span> <span class="versetext_indent">Jen kiel la okuloj de sklavoj estas direktitaj al la mano de<br>
                  iliaj sinjoroj,<br>
                  Kiel la okuloj de sklavino al la mano de ŝia sinjorino,<br>
                  Tiel niaj okuloj estas direktitaj al la Eternulo, nia Dio,<br>
                  Ĝis Li korfavoros nin.</span></p>
            <p class="verse_indent"><span class="versenr_indent">3</span> <span class="versetext_indent">Korfavoru nin, ho Eternulo, korfavoru nin;<br>
                  Ĉar ni suferis sufiĉe da malestimo.</span></p>
            <p class="verse_indent"><span class="versenr_indent">4</span> <span class="versetext_indent">Tute pleniĝis nia animo<br>
                  De la insultado de arogantuloj,<br>
                  De la malhonorado de fieruloj.</span></p>
         </p>
         <div class="dist_chapter"></div>
         <h3 class="chapternr">124</h3>
         <p><em>Kanto de suprenirado. De David.</em></p>
         <p class="indent">
            <p class="indent_first">Se la Eternulo ne estus kun ni,<br>
               Diru nun Izrael,
            </p>
            <p class="verse_indent"><span class="versenr_indent">2</span> <span class="versetext_indent">Se la Eternulo ne estus kun ni,<br>
                  Kiam homoj leviĝis kontraŭ ni:</span></p>
            <p class="verse_indent"><span class="versenr_indent">3</span> <span class="versetext_indent">Tiam ili englutus nin vivajn,<br>
                  Kiam ekflamis kontraŭ ni ilia kolero;</span></p>
            <p class="verse_indent"><span class="versenr_indent">4</span> <span class="versetext_indent">Tiam dronigus nin akvo, torento kovrus nian animon;</span></p>
            <p class="verse_indent"><span class="versenr_indent">5</span> <span class="versetext_indent">Tiam kovrus nian animon pereiga akvo.</span></p>
            <p class="verse_indent"><span class="versenr_indent">6</span> <span class="versetext_indent">Benata estu la Eternulo,<br>
                  Kiu ne fordonis nin kiel rabakiron al iliaj dentoj.</span></p>
            <p class="verse_indent"><span class="versenr_indent">7</span> <span class="versetext_indent">Nia animo liberiĝis, kiel birdo el la reto de kaptistoj;<br>
                  La reto disŝiriĝis, kaj ni liberiĝis.</span></p>
            <p class="verse_indent"><span class="versenr_indent">8</span> <span class="versetext_indent">Nia helpo estas en la nomo de la Eternulo,<br>
                  Kiu kreis la ĉielon kaj la teron.</span></p>
         </p>
         <div class="dist_chapter"></div>
         <h3 class="chapternr">125</h3>
         <p><em>Kanto de suprenirado.</em></p>
         <p class="indent">
            <p class="indent_first">Kiuj fidas la Eternulon,<br>
               Tiuj estas kiel la monto Cion,<br>
               Kiu ne ŝanceliĝas, sed restas eterne.
            </p>
            <p class="verse_indent"><span class="versenr_indent">2</span> <span class="versetext_indent">Montoj estas ĉirkaŭ Jerusalem,<br>
                  Kaj la Eternulo ĉirkaŭas Sian popolon,<br>
                  De nun kaj eterne.</span></p>
            <p class="verse_indent"><span class="versenr_indent">3</span> <span class="versetext_indent">Ĉar ne kuŝos la sceptro de malvirteco sur la sorto de la<br>
                  virtuloj;<br>
                  Por ke la virtuloj ne etendu siajn manojn al maljustaĵo.</span></p>
            <p class="verse_indent"><span class="versenr_indent">4</span> <span class="versetext_indent">Bonfaru, ho Eternulo, al tiuj,<br>
                  Kiuj estas bonaj kaj piaj per sia koro;</span></p>
            <p class="verse_indent"><span class="versenr_indent">5</span> <span class="versetext_indent">Sed tiujn, kiuj dekliniĝas al siaj malrektaj vojoj,<br>
                  La Eternulo pereigos kune kun la malbonaguloj.<br>
                  Paco al Izrael!</span></p>
         </p>
         <div class="dist_chapter"></div>
         <h3 class="chapternr">126</h3>
         <p><em>Kanto de suprenirado.</em></p>
         <p class="indent">
            <p class="indent_first">Kiam la Eternulo revenigis la forkaptitojn al Cion,<br>
               Tiam ni estis kiel sonĝantoj.
            </p>
            <p class="verse_indent"><span class="versenr_indent">2</span> <span class="versetext_indent">Tiam nia buŝo estis plena de gajeco,<br>
                  Kaj nia lango plena de kantado;<br>
                  Tiam oni diris inter la popoloj:<br>
                  Ion grandan la Eternulo faris por ĉi tiuj.</span></p>
            <p class="verse_indent"><span class="versenr_indent">3</span> <span class="versetext_indent">Ion grandan la Eternulo faris por ni:<br>
                  Ni ĝojas.</span></p>
            <p class="verse_indent"><span class="versenr_indent">4</span> <span class="versetext_indent">Revenigu, ho Eternulo, niajn forkaptitojn,<br>
                  Kiel riveretojn en sudan landon.</span></p>
            <p class="verse_indent"><span class="versenr_indent">5</span> <span class="versetext_indent">Kiuj semas kun larmoj,<br>
                  Tiuj rikoltos kun kanto.</span></p>
            <p class="verse_indent"><span class="versenr_indent">6</span> <span class="versetext_indent">Iras kaj ploras la portanto de semotaĵo;<br>
                  Venos kun kanto la portanto de siaj garboj.</span></p>
         </p>
         <div class="dist_chapter"></div>
         <h3 class="chapternr">127</h3>
         <p><em>Kanto de suprenirado. De Salomono.</em></p>
         <p class="indent">
            <p class="indent_first">Se la Eternulo ne konstruas la domon,<br>
               Tiam vane laboras super ĝi ĝiaj konstruantoj;<br>
               Se la Eternulo ne gardas urbon,<br>
               Tiam vane maldormas la gardanto.
            </p>
            <p class="verse_indent"><span class="versenr_indent">2</span> <span class="versetext_indent">Vane vi frue leviĝas, malfrue sidas,<br>
                  Manĝas panon kun klopodoj:<br>
                  Al Sia amato Li donas en dormo.</span></p>
            <p class="verse_indent"><span class="versenr_indent">3</span> <span class="versetext_indent">Jen, heredo de la Eternulo estas infanoj;<br>
                  Rekompenco estas la frukto de ventro.</span></p>
            <p class="verse_indent"><span class="versenr_indent">4</span> <span class="versetext_indent">Kiel sagoj en la mano de fortulo,<br>
                  Tiel estas junaj filoj.</span></p>
            <p class="verse_indent"><span class="versenr_indent">5</span> <span class="versetext_indent">Bone estas al la homo, kiu plenigis per ili sian sagujon;<br>
                  Ili ne estos hontigitaj,<br>
                  Kiam ili parolos kun la malamikoj ĉe la pordego.</span></p>
         </p>
         <div class="dist_chapter"></div>
         <h3 class="chapternr">128</h3>
         <p><em>Kanto de suprenirado.</em></p>
         <p class="indent">
            <p class="indent_first">Feliĉa estas tiu, kiu timas la Eternulon<br>
               Kaj iras laŭ Liaj vojoj.
            </p>
            <p class="verse_indent"><span class="versenr_indent">2</span> <span class="versetext_indent">Kiam vi manĝas la laborakiron de viaj manoj,<br>
                  Feliĉe kaj bone estas al vi.</span></p>
            <p class="verse_indent"><span class="versenr_indent">3</span> <span class="versetext_indent">Via edzino estas kiel fruktoporta vinberbranĉo interne en<br>
                  via domo;<br>
                  Viaj filoj estas kiel olivaj branĉoj ĉirkaŭ via tablo.</span></p>
            <p class="verse_indent"><span class="versenr_indent">4</span> <span class="versetext_indent">Jen tiel estas benata tiu homo,<br>
                  Kiu timas la Eternulon.</span></p>
            <p class="verse_indent"><span class="versenr_indent">5</span> <span class="versetext_indent">Benos vin la Eternulo el Cion,<br>
                  Kaj vi vidos la bonstaton de Jerusalem en la daŭro de via<br>
                  tuta vivo.</span></p>
            <p class="verse_indent"><span class="versenr_indent">6</span> <span class="versetext_indent">Kaj vi vidos la infanojn de viaj infanoj.<br>
                  Paco al Izrael!</span></p>
         </p>
         <div class="dist_chapter"></div>
         <h3 class="chapternr">129</h3>
         <p><em>Kanto de suprenirado.</em></p>
         <p class="indent">
            <p class="indent_first">Multe oni afliktis min de post mia juneco,<br>
               Diras Izrael,
            </p>
            <p class="verse_indent"><span class="versenr_indent">2</span> <span class="versetext_indent">Multe oni afliktis min de post mia juneco,<br>
                  Sed oni min ne pereigis.</span></p>
            <p class="verse_indent"><span class="versenr_indent">3</span> <span class="versetext_indent">Sur mia dorso plugis plugistoj,<br>
                  Faris siajn sulkojn longaj.</span></p>
            <p class="verse_indent"><span class="versenr_indent">4</span> <span class="versetext_indent">La Eternulo estas justa;<br>
                  Li dishakis la ŝnurojn de la malvirtuloj.</span></p>
            <p class="verse_indent"><span class="versenr_indent">5</span> <span class="versetext_indent">Hontiĝu kaj turniĝu malantaŭen<br>
                  Ĉiuj malamantoj de Cion.</span></p>
            <p class="verse_indent"><span class="versenr_indent">6</span> <span class="versetext_indent">Ili estu kiel tegmenta herbo,<br>
                  Kiu forvelkas, antaŭ ol oni ĝin elŝiris;</span></p>
            <p class="verse_indent"><span class="versenr_indent">7</span> <span class="versetext_indent">Per kiu ne plenigas rikoltanto sian manon<br>
                  Nek garbiganto sian baskon.</span></p>
            <p class="verse_indent"><span class="versenr_indent">8</span> <span class="versetext_indent">Kaj la preterirantoj ne diros:<br>
                  Beno de la Eternulo estu al vi,<br>
                  Ni benas vin per la nomo de la Eternulo.</span></p>
         </p>
         <div class="dist_chapter"></div>
         <h3 class="chapternr">130</h3>
         <p><em>Kanto de suprenirado.</em></p>
         <p class="indent">
            <p class="indent_first">El profundo mi vokas Vin, ho Eternulo.</p>
            <p class="verse_indent"><span class="versenr_indent">2</span> <span class="versetext_indent">Mia Sinjoro, aŭskultu mian voĉon;<br>
                  Viaj oreloj atentu la voĉon de mia petego.</span></p>
            <p class="verse_indent"><span class="versenr_indent">3</span> <span class="versetext_indent">Se vi, ho Eternulo, kalkulus la pekojn,<br>
                  Kiu povus stari, ho mia Sinjoro?</span></p>
            <p class="verse_indent"><span class="versenr_indent">4</span> <span class="versetext_indent">Sed Vi estas pardonema,<br>
                  Por ke Vi estu respektata.</span></p>
            <p class="verse_indent"><span class="versenr_indent">5</span> <span class="versetext_indent">Mi esperis al la Eternulo, esperis mia animo,<br>
                  Kaj Lian vorton mi fidis.</span></p>
            <p class="verse_indent"><span class="versenr_indent">6</span> <span class="versetext_indent">Mia animo atendas mian Sinjoron pli,<br>
                  Ol la gardantoj atendas la matenon,<br>
                  La gardantoj la matenon.</span></p>
            <p class="verse_indent"><span class="versenr_indent">7</span> <span class="versetext_indent">Izrael fidu la Eternulon;<br>
                  Ĉar ĉe la Eternulo estas favorkoreco<br>
                  Kaj ĉe Li estas granda liberigo.</span></p>
            <p class="verse_indent"><span class="versenr_indent">8</span> <span class="versetext_indent">Kaj Li liberigos Izraelon<br>
                  De ĉiuj liaj pekoj.</span></p>
         </p>
         <div class="dist_chapter"></div>
         <h3 class="chapternr">131</h3>
         <p><em>Kanto de suprenirado. De David.</em></p>
         <p class="indent">
            <p class="indent_first">Ho Eternulo, ne tenas sin alte mia koro, kaj ne leviĝas alte<br>
               miaj okuloj;<br>
               Kaj mi ne okupas min per aferoj grandaj kaj neatingeblaj por<br>
               mi.
            </p>
            <p class="verse_indent"><span class="versenr_indent">2</span> <span class="versetext_indent">Mi trankviligis kaj kvietigis mian animon;<br>
                  Kiel infano formetita for de la mamo de sia patrino, kiel<br>
                  infano demamigita,<br>
                  Tiel estas en mi mia animo.</span></p>
            <p class="verse_indent"><span class="versenr_indent">3</span> <span class="versetext_indent">Ho Izrael, fidu la Eternulon,<br>
                  De nun kaj eterne.</span></p>
         </p>
         <div class="dist_chapter"></div>
         <h3 class="chapternr">132</h3>
         <p><em>Kanto de suprenirado.</em></p>
         <p class="indent">
            <p class="indent_first">Rememoru, ho Eternulo,<br>
               Davidon kaj ĉiujn liajn suferojn;
            </p>
            <p class="verse_indent"><span class="versenr_indent">2</span> <span class="versetext_indent">Ke li ĵuris al la Eternulo,<br>
                  Kaj donis sanktan promeson al la Potenculo de Jakob:</span></p>
            <p class="verse_indent"><span class="versenr_indent">3</span> <span class="versetext_indent">Mi ne eniros en la ŝirmejon de mia domo,<br>
                  Mi ne supreniros sur la liton, pretigitan por mi;</span></p>
            <p class="verse_indent"><span class="versenr_indent">4</span> <span class="versetext_indent">Mi ne donos dormon al miaj okuloj,<br>
                  Nek dormeton al miaj palpebroj,</span></p>
            <p class="verse_indent"><span class="versenr_indent">5</span> <span class="versetext_indent">Ĝis mi trovos lokon por la Eternulo,<br>
                  Loĝejon por la Potenculo de Jakob.</span></p>
            <p class="verse_indent"><span class="versenr_indent">6</span> <span class="versetext_indent">Jen ni aŭdis, ke ĝi estas en Efrata;<br>
                  Ni ĝin trovis sur arbara kampo.</span></p>
            <p class="verse_indent"><span class="versenr_indent">7</span> <span class="versetext_indent">Ni iru en Lian loĝejon,<br>
                  Ni kliniĝu antaŭ la benketo de Liaj piedoj.</span></p>
            <p class="verse_indent"><span class="versenr_indent">8</span> <span class="versetext_indent">Leviĝu, ho Eternulo, en Vian ripozejon,<br>
                  Vi kaj la kesto de Via potenco.</span></p>
            <p class="verse_indent"><span class="versenr_indent">9</span> <span class="versetext_indent">Viaj pastroj vestiĝu per justeco,<br>
                  Kaj Viaj fideluloj triumfu.</span></p>
            <p class="verse_indent"><span class="versenr_indent">10</span> <span class="versetext_indent">Pro David, Via sklavo,<br>
                  Ne forturnu la vizaĝon de Via sanktoleito.</span></p>
            <p class="verse_indent"><span class="versenr_indent">11</span> <span class="versetext_indent">La Eternulo ĵuris al David veron, kaj Li ne dekliniĝos de<br>
                  ĝi:<br>
                  Frukton de via ventro Mi sidigos sur via trono;</span></p>
            <p class="verse_indent"><span class="versenr_indent">12</span> <span class="versetext_indent">Se viaj filoj observos Mian interligon kaj Mian leĝon, kiun<br>
                  Mi instruos al ili,<br>
                  Tiam ankaŭ iliaj filoj eterne sidos sur via trono.</span></p>
            <p class="verse_indent"><span class="versenr_indent">13</span> <span class="versetext_indent">Ĉar la Eternulo elektis Cionon,<br>
                  Kaj deziris, ke ĝi estu loĝejo por Li:</span></p>
            <p class="verse_indent"><span class="versenr_indent">14</span> <span class="versetext_indent">Ĉi tio estas Mia ripozejo por eterne;<br>
                  Ĉi tie Mi loĝos, ĉar ĝin Mi ekdeziris.</span></p>
            <p class="verse_indent"><span class="versenr_indent">15</span> <span class="versetext_indent">Ĝian nutraĵon Mi abunde benos,<br>
                  Ĝiajn malriĉulojn Mi satigos per pano.</span></p>
            <p class="verse_indent"><span class="versenr_indent">16</span> <span class="versetext_indent">Kaj ĝiajn pastrojn Mi vestos per savo;<br>
                  Kaj ĝiaj fideluloj ĝojos kaj triumfos.</span></p>
            <p class="verse_indent"><span class="versenr_indent">17</span> <span class="versetext_indent">Tie Mi elkreskigos kornon al David,<br>
                  Tie Mi aranĝos lumilon por Mia sanktoleito.</span></p>
            <p class="verse_indent"><span class="versenr_indent">18</span> <span class="versetext_indent">Liajn malamikojn Mi kovros per honto;<br>
                  Sed sur li brilos lia krono.</span></p>
         </p>
         <div class="dist_chapter"></div>
         <h3 class="chapternr">133</h3>
         <p><em>Kanto de suprenirado. De David.</em></p>
         <p class="indent">
            <p class="indent_first">Jen, kiel bone kaj ĉarme estas,<br>
               Se fratoj vivas kune!
            </p>
            <p class="verse_indent"><span class="versenr_indent">2</span> <span class="versetext_indent">Kiel la bona oleo,<br>
                  Kiu de la kapo defluas sur la barbon, la barbon de Aaron,<br>
                  Kaj defluas sur la randon de lia vesto;</span></p>
            <p class="verse_indent"><span class="versenr_indent">3</span> <span class="versetext_indent">Kiel la roso,<br>
                  Kiu de Ĥermon malleviĝas sur la montojn de Cion;<br>
                  Ĉar tie la Eternulo donas la benon,<br>
                  Vivon por eterne.</span></p>
         </p>
         <div class="dist_chapter"></div>
         <h3 class="chapternr">134</h3>
         <p><em>Kanto de suprenirado.</em></p>
         <p class="indent">
            <p class="indent_first">Nun benu la Eternulon, ĉiuj sklavoj de la Eternulo,<br>
               Kiuj en la noktoj staras en la domo de la Eternulo.
            </p>
            <p class="verse_indent"><span class="versenr_indent">2</span> <span class="versetext_indent">Levu la manojn al la sanktejo,<br>
                  Kaj benu la Eternulon.</span></p>
            <p class="verse_indent"><span class="versenr_indent">3</span> <span class="versetext_indent">El Cion benu vin la Eternulo,<br>
                  La Kreinto de la ĉielo kaj la tero.</span></p>
         </p>
         <div class="dist_chapter"></div>
         <h3 class="chapternr">135</h3>
         <p class="indent">
            <p class="indent_first">Haleluja!<br>
               Gloru la nomon de la Eternulo,<br>
               Gloru, sklavoj de la Eternulo,
            </p>
            <p class="verse_indent"><span class="versenr_indent">2</span> <span class="versetext_indent">Kiuj staras en la domo de la Eternulo,<br>
                  En la kortoj de la domo de nia Dio.</span></p>
            <p class="verse_indent"><span class="versenr_indent">3</span> <span class="versetext_indent">Gloru la Eternulon, ĉar la Eternulo estas bona;<br>
                  Prikantu Lian nomon, ĉar ĝi estas ĉarma.</span></p>
            <p class="verse_indent"><span class="versenr_indent">4</span> <span class="versetext_indent">Ĉar Jakobon la Eternulo elektis al Si,<br>
                  Izraelon kiel Sian trezoron.</span></p>
            <p class="verse_indent"><span class="versenr_indent">5</span> <span class="versetext_indent">Ĉar mi scias, ke la Eternulo estas granda<br>
                  Kaj ke nia Sinjoro estas super ĉiuj dioj.</span></p>
            <p class="verse_indent"><span class="versenr_indent">6</span> <span class="versetext_indent">Ĉion, kion la Eternulo deziras, Li faras,<br>
                  En la ĉielo kaj sur la tero, sur la maroj kaj en ĉiuj<br>
                  abismoj.</span></p>
            <p class="verse_indent"><span class="versenr_indent">7</span> <span class="versetext_indent">Li levas la nubojn de la randoj de la tero,<br>
                  Li aperigas fulmojn en la pluvo,<br>
                  Li elirigas la venton el Siaj provizejoj.</span></p>
            <p class="verse_indent"><span class="versenr_indent">8</span> <span class="versetext_indent">Li batis la unuenaskitojn en Egiptujo,<br>
                  De homo ĝis bruto.</span></p>
            <p class="verse_indent"><span class="versenr_indent">9</span> <span class="versetext_indent">Li aperigis signojn kaj miraklojn interne de vi, ho<br>
                  Egiptujo,<br>
                  Super Faraono kaj ĉiuj liaj sklavoj.</span></p>
            <p class="verse_indent"><span class="versenr_indent">10</span> <span class="versetext_indent">Li batis multajn popolojn,<br>
                  Kaj mortigis potencajn reĝojn:</span></p>
            <p class="verse_indent"><span class="versenr_indent">11</span> <span class="versetext_indent">Siĥonon, reĝon de la Amoridoj,<br>
                  Kaj Ogon, reĝon de Baŝan,<br>
                  Kaj ĉiujn regnojn Kanaanajn.</span></p>
            <p class="verse_indent"><span class="versenr_indent">12</span> <span class="versetext_indent">Kaj Li donis ilian landon kiel heredon,<br>
                  Heredon al Lia popolo Izrael.</span></p>
            <p class="verse_indent"><span class="versenr_indent">13</span> <span class="versetext_indent">Ho Eternulo, Via nomo estas eterna;<br>
                  Ho Eternulo, la memoro pri Vi restas por ĉiuj generacioj.</span></p>
            <p class="verse_indent"><span class="versenr_indent">14</span> <span class="versetext_indent">Ĉar la Eternulo juĝos Sian popolon,<br>
                  Kaj Li korfavoros Siajn sklavojn.</span></p>
         </p>
         <p class="indent">
            <p class="verse_indent"><span class="versenr_indent">15</span> <span class="versetext_indent">La idoloj de la popoloj estas arĝento kaj oro,<br>
                  Faritaĵo de homaj manoj.</span></p>
            <p class="verse_indent"><span class="versenr_indent">16</span> <span class="versetext_indent">Buŝon ili havas, sed ne parolas;<br>
                  Okulojn ili havas, sed ne vidas;</span></p>
            <p class="verse_indent"><span class="versenr_indent">17</span> <span class="versetext_indent">Orelojn ili havas, sed ne aŭdas;<br>
                  Kaj ne ekzistas spiro en ilia buŝo.</span></p>
            <p class="verse_indent"><span class="versenr_indent">18</span> <span class="versetext_indent">Kiel ili, tiel estos iliaj farantoj,<br>
                  Ĉiuj, kiuj ilin fidas.</span></p>
            <p class="verse_indent"><span class="versenr_indent">19</span> <span class="versetext_indent">Ho domo de Izrael, benu la Eternulon;<br>
                  Ho domo de Aaron, benu la Eternulon;</span></p>
            <p class="verse_indent"><span class="versenr_indent">20</span> <span class="versetext_indent">Ho domo de Levi, benu la Eternulon;<br>
                  Ho timantoj de la Eternulo, benu la Eternulon.</span></p>
            <p class="verse_indent"><span class="versenr_indent">21</span> <span class="versetext_indent">El Cion estu benata la Eternulo,<br>
                  Kiu loĝas en Jerusalem.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">136</h3>
         <p class="indent">
            <p class="indent_first">Gloru la Eternulon, ĉar Li estas bona,<br>
               Ĉar eterna estas Lia boneco.
            </p>
            <p class="verse_indent"><span class="versenr_indent">2</span> <span class="versetext_indent">Gloru la Dion de la dioj,<br>
                  Ĉar eterna estas Lia boneco.</span></p>
            <p class="verse_indent"><span class="versenr_indent">3</span> <span class="versetext_indent">Gloru la Sinjoron de la sinjoroj,<br>
                  Ĉar eterna estas Lia boneco.</span></p>
            <p class="verse_indent"><span class="versenr_indent">4</span> <span class="versetext_indent">La sola faranto de grandaj mirakloj,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">5</span> <span class="versetext_indent">Kiu saĝege kreis la ĉielon,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">6</span> <span class="versetext_indent">Kiu etendis la teron super la akvo,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">7</span> <span class="versetext_indent">Kiu kreis grandajn lumojn,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">8</span> <span class="versetext_indent">La sunon, por regi en la tago,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">9</span> <span class="versetext_indent">La lunon kaj la stelojn, por regi en la nokto,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">10</span> <span class="versetext_indent">Kiu batis Egiptujon en ĝiaj unuenaskitoj,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">11</span> <span class="versetext_indent">Kaj elkondukis el ĝia mezo Izraelon,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">12</span> <span class="versetext_indent">Per forta mano kaj etendita brako,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">13</span> <span class="versetext_indent">Kiu fendis la Ruĝan Maron en du partojn,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">14</span> <span class="versetext_indent">Kaj trairigis Izraelon tra ĝi,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">15</span> <span class="versetext_indent">Kaj enĵetis Faraonon kaj lian militistaron en la Ruĝan<br>
                  Maron,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">16</span> <span class="versetext_indent">Kiu kondukis Sian popolon tra la dezerto,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">17</span> <span class="versetext_indent">Kiu batis grandajn reĝojn,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">18</span> <span class="versetext_indent">Kaj mortigis reĝojn potencajn,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">19</span> <span class="versetext_indent">Siĥonon, reĝon de la Amoridoj,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">20</span> <span class="versetext_indent">Kaj Ogon, reĝon de Baŝan,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">21</span> <span class="versetext_indent">Kaj donis ilian landon kiel heredon,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">22</span> <span class="versetext_indent">Heredon al Lia sklavo Izrael,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">23</span> <span class="versetext_indent">Kiu rememoris nin, kiam ni estis humiligitaj,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">24</span> <span class="versetext_indent">Kaj liberigis nin de niaj premantoj,<br>
                  Ĉar eterna estas Lia boneco;</span></p>
            <p class="verse_indent"><span class="versenr_indent">25</span> <span class="versetext_indent">Kiu donas panon al ĉiu karno,<br>
                  Ĉar eterna estas Lia boneco.</span></p>
            <p class="verse_indent"><span class="versenr_indent">26</span> <span class="versetext_indent">Gloru la Dion de la ĉielo,<br>
                  Ĉar eterna estas Lia boneco.</span></p>
         </p>
         <div class="dist_chapter"></div>
         <h3 class="chapternr">137</h3>
         <p class="indent">
            <p class="indent_first">Apud la riveroj de Babel<br>
               Ni sidis kaj ploris,<br>
               Rememorante Cionon.
            </p>
            <p class="verse_indent"><span class="versenr_indent">2</span> <span class="versetext_indent">Sur la salikoj tie<br>
                  Ni pendigis niajn harpojn.</span></p>
            <p class="verse_indent"><span class="versenr_indent">3</span> <span class="versetext_indent">Ĉar tie niaj kaptintoj postulis de ni kantojn,<br>
                  Kaj niaj mokantoj ĝojon, dirante:<br>
                  Kantu al ni el la kantoj de Cion.</span></p>
            <p class="verse_indent"><span class="versenr_indent">4</span> <span class="versetext_indent">Kiel ni kantos sur fremda tero<br>
                  La kanton de la Eternulo?</span></p>
            <p class="verse_indent"><span class="versenr_indent">5</span> <span class="versetext_indent">Se mi forgesos vin, ho Jerusalem,<br>
                  Tiam forgesiĝu mia dekstra mano;</span></p>
            <p class="verse_indent"><span class="versenr_indent">6</span> <span class="versetext_indent">Algluiĝu mia lango al mia palato,<br>
                  Se mi vin ne memoros,<br>
                  Se mi ne levos Jerusalemon en la supron de miaj ĝojoj.</span></p>
            <p class="verse_indent"><span class="versenr_indent">7</span> <span class="versetext_indent">Rememorigu, ho Eternulo, al la filoj de Edom<br>
                  La tagon de Jerusalem, kiam ili diris:<br>
                  Detruu, detruu ĝis ĝia fundamento.</span></p>
            <p class="verse_indent"><span class="versenr_indent">8</span> <span class="versetext_indent">Ho ruinigema filino de Babel!<br>
                  Bone estos al tiu,<br>
                  Kiu repagos al vi por la faro, kiun vi faris al ni.</span></p>
            <p class="verse_indent"><span class="versenr_indent">9</span> <span class="versetext_indent">Bone estos al tiu,<br>
                  Kiu prenos kaj frakasos viajn infanetojn sur ŝtono.</span></p>
         </p>
         <div class="dist_chapter"></div>
         <h3 class="chapternr">138</h3>
         <p><em>De David.</em></p>
         <p class="indent">
            <p class="indent_first">Mi gloras Vin el mia tuta koro;<br>
               Antaŭ la dioj mi Vin prikantas.
            </p>
            <p class="verse_indent"><span class="versenr_indent">2</span> <span class="versetext_indent">Mi kliniĝas antaŭ Via sankta templo,<br>
                  Kaj mi gloras Vian nomon por Via boneco kaj vereco;<br>
                  Ĉar Vi grandigis pli ol ĉio Vian nomon per Via vorto.</span></p>
            <p class="verse_indent"><span class="versenr_indent">3</span> <span class="versetext_indent">En la tago, kiam mi vokis, Vi aŭskultis min,<br>
                  Vi donis forton al mia animo.</span></p>
            <p class="verse_indent"><span class="versenr_indent">4</span> <span class="versetext_indent">Gloros Vin, ho Eternulo, ĉiuj reĝoj de la tero,<br>
                  Ĉar ili aŭdis la vortojn de Via buŝo.</span></p>
            <p class="verse_indent"><span class="versenr_indent">5</span> <span class="versetext_indent">Kaj ili prikantos la vojojn de la Eternulo;<br>
                  Ĉar granda estas la gloro de la Eternulo.</span></p>
            <p class="verse_indent"><span class="versenr_indent">6</span> <span class="versetext_indent">Ĉar kvankam la Eternulo estas alte, tamen Li rigardas<br>
                  humilulon,<br>
                  Kaj fierulon Li rimarkas de malproksime.</span></p>
            <p class="verse_indent"><span class="versenr_indent">7</span> <span class="versetext_indent">Kvankam mi iras meze de suferoj, tamen Vi konservas mian<br>
                  vivon;<br>
                  Kontraŭ la kolero de miaj malamikoj Vi etendas Vian brakon,<br>
                  Kaj Via dekstra mano min helpas.</span></p>
            <p class="verse_indent"><span class="versenr_indent">8</span> <span class="versetext_indent">La Eternulo plenumos por mi.<br>
                  Ho Eternulo, Via boneco estas eterna;<br>
                  La kreitaĵojn de Viaj manoj ne forlasu.</span></p>
         </p>
         <div class="dist_chapter"></div>
         <h3 class="chapternr">139</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Ho Eternulo, Vi min esploras kaj min konas.</p>
            <p class="verse_indent"><span class="versenr_indent">2</span> <span class="versetext_indent">Vi scias, kiam mi sidas kaj kiam mi leviĝas;<br>
                  Vi komprenas mian penson de malproksime.</span></p>
            <p class="verse_indent"><span class="versenr_indent">3</span> <span class="versetext_indent">Kiam mi iras kaj kiam mi ripozas, Vi estas ĉirkaŭ mi,<br>
                  Kaj ĉiujn miajn vojojn Vi konas.</span></p>
            <p class="verse_indent"><span class="versenr_indent">4</span> <span class="versetext_indent">Ĉar antaŭ ol troviĝas vorto sur mia lango,<br>
                  Jen, ho Eternulo, Vi ĉion jam scias.</span></p>
            <p class="verse_indent"><span class="versenr_indent">5</span> <span class="versetext_indent">De malantaŭe kaj de antaŭe Vi ĉirkaŭbaris min<br>
                  Kaj metis sur min Vian manon.</span></p>
            <p class="verse_indent"><span class="versenr_indent">6</span> <span class="versetext_indent">Mirinda estas por mi tia sciado, tro alta;<br>
                  Mi ĝin ne povas kompreni.</span></p>
            <p class="verse_indent"><span class="versenr_indent">7</span> <span class="versetext_indent">Kien mi iros for de Via spirito?<br>
                  Kaj kien mi kuros for de Via vizaĝo?</span></p>
            <p class="verse_indent"><span class="versenr_indent">8</span> <span class="versetext_indent">Se mi leviĝos al la ĉielo, Vi estas tie;<br>
                  Se mi kuŝiĝos en Ŝeol, jen Vi tie estas.</span></p>
            <p class="verse_indent"><span class="versenr_indent">9</span> <span class="versetext_indent">Ĉu mi okupos la flugilojn de la matenruĝo,<br>
                  Ĉu mi loĝiĝos sur la rando de la maro:</span></p>
            <p class="verse_indent"><span class="versenr_indent">10</span> <span class="versetext_indent">Ankaŭ tie Via mano min kondukos,<br>
                  Kaj Via dekstra mano min tenos.</span></p>
            <p class="verse_indent"><span class="versenr_indent">11</span> <span class="versetext_indent">Se mi diros: Mallumo min kovros,<br>
                  Kaj la lumo ĉirkaŭ mi fariĝos nokto:</span></p>
            <p class="verse_indent"><span class="versenr_indent">12</span> <span class="versetext_indent">Eĉ mallumo ne mallumas antaŭ Vi,<br>
                  Kaj la nokto lumas kiel tago;<br>
                  Mallumo fariĝas kiel lumo.</span></p>
            <p class="verse_indent"><span class="versenr_indent">13</span> <span class="versetext_indent">Ĉar Vi kreis mian internaĵon,<br>
                  Formis min en la ventro de mia patrino.</span></p>
            <p class="verse_indent"><span class="versenr_indent">14</span> <span class="versetext_indent">Mi gloras Vin, ĉar mi estas mirinde kreita;<br>
                  Mirindaj estas Viaj kreitaĵoj,<br>
                  Kaj mia animo tion bone konscias.</span></p>
            <p class="verse_indent"><span class="versenr_indent">15</span> <span class="versetext_indent">Ne estis kaŝitaj antaŭ Vi miaj ostoj,<br>
                  Kiam mi estis kreata en kaŝiteco,<br>
                  Kiam mi estis formata en la profundo de la tero.</span></p>
            <p class="verse_indent"><span class="versenr_indent">16</span> <span class="versetext_indent">Mian embrion vidis Viaj okuloj,<br>
                  Kaj en Via libro estis enskribitaj ĉiuj tagoj destinitaj,<br>
                  Kiam ankoraŭ eĉ unu ne ekzistis.</span></p>
            <p class="verse_indent"><span class="versenr_indent">17</span> <span class="versetext_indent">Kiel grandvaloraj estas por mi Viaj pensoj, ho Dio!<br>
                  Kiel granda estas ilia nombro!</span></p>
            <p class="verse_indent"><span class="versenr_indent">18</span> <span class="versetext_indent">Se mi ilin kalkulus, ili estus pli multaj ol la sablo;<br>
                  Kiam mi vekiĝas, mi estas ankoraŭ kun Vi.</span></p>
            <p class="verse_indent"><span class="versenr_indent">19</span> <span class="versetext_indent">Mortigu, ho Dio, la malvirtulojn,<br>
                  Kaj sangaviduloj foriĝu de mi!</span></p>
            <p class="verse_indent"><span class="versenr_indent">20</span> <span class="versetext_indent">Ili parolas pri Vi malice,<br>
                  Kaj Viaj malamikoj leviĝas por trompo.</span></p>
            <p class="verse_indent"><span class="versenr_indent">21</span> <span class="versetext_indent">Viajn malamantojn, ho Eternulo, mi ja malamas,<br>
                  Kaj Viajn kontraŭulojn mi abomenas.</span></p>
            <p class="verse_indent"><span class="versenr_indent">22</span> <span class="versetext_indent">Per ekstrema malamo mi ilin malamas;<br>
                  Ili fariĝis por mi malamikoj.</span></p>
            <p class="verse_indent"><span class="versenr_indent">23</span> <span class="versetext_indent">Esploru min, ho Dio, kaj konu mian koron;<br>
                  Provu min kaj sciu miajn pensojn.</span></p>
            <p class="verse_indent"><span class="versenr_indent">24</span> <span class="versetext_indent">Kaj rigardu, ĉu mi estas sur malbona vojo,<br>
                  Kaj gvidu min sur la vojo de eterneco.</span></p>
         </p>
         <div class="dist_chapter"></div>
         <h3 class="chapternr">140</h3>
         <p><em>Al la ĥorestro. Psalmo de David.</em></p>
         <p class="indent">
            <p class="indent_first">Liberigu min, ho Eternulo, de malbona homo,<br>
               Gardu min kontraŭ perfortulo;
            </p>
            <p class="verse_indent"><span class="versenr_indent">2</span> <span class="versetext_indent">Kontraŭ tiuj, kiuj elpensas malbonon en la koro,<br>
                  Ĉiutage kaŭzas militojn;</span></p>
            <p class="verse_indent"><span class="versenr_indent">3</span> <span class="versetext_indent">Kiuj akrigas sian langon, kiel serpento;<br>
                  Veneno de vipuro estas sub iliaj lipoj.               <span class="sela">Sela.</span></span></p>
            <p class="verse_indent"><span class="versenr_indent">4</span> <span class="versetext_indent">Gardu min, ho Eternulo, kontraŭ la manoj de malvirtuloj,<br>
                  Gardu min kontraŭ perfortuloj,<br>
                  Kiuj intencas renversi miajn paŝojn.</span></p>
            <p class="verse_indent"><span class="versenr_indent">5</span> <span class="versetext_indent">Fieruloj kaŝis kaptilon por mi kaj ŝnurojn,<br>
                  Ili etendis reton ĉe la vojo, implikilon ili metis por mi.<br>
                  <span class="sela">Sela.</span></span></p>
         </p>
         <p class="indent">
            <p class="verse_indent"><span class="versenr_indent">6</span> <span class="versetext_indent">Mi diris al la Eternulo: Vi estas mia Dio;<br>
                  Atentu, ho Eternulo, la voĉon de mia petego.</span></p>
            <p class="verse_indent"><span class="versenr_indent">7</span> <span class="versetext_indent">Ho Eternulo, mia Sinjoro, forto de mia savo,<br>
                  Vi ŝirmas mian kapon en la tago de batalo.</span></p>
            <p class="verse_indent"><span class="versenr_indent">8</span> <span class="versetext_indent">Ne donu, ho Eternulo, al malvirtulo lian dezirataĵon,<br>
                  Lian intencon ne efektivigu, ke ili ne fieriĝu.       <span class="sela">Sela.</span></span></p>
            <p class="verse_indent"><span class="versenr_indent">9</span> <span class="versetext_indent">La veneno de miaj ĉirkaŭantoj,<br>
                  La malicaĵo de iliaj lipoj kovru ilin.</span></p>
            <p class="verse_indent"><span class="versenr_indent">10</span> <span class="versetext_indent">Falu sur ilin brulantaj karboj;<br>
                  Ili ĵetiĝu en fajron,<br>
                  En abismojn, ke ili ne leviĝu.</span></p>
            <p class="verse_indent"><span class="versenr_indent">11</span> <span class="versetext_indent">Kalumnianto ne staros forte sur la tero;<br>
                  Perfortulon la malbono entiros en pereon.</span></p>
            <p class="verse_indent"><span class="versenr_indent">12</span> <span class="versetext_indent">Mi scias, ke la Eternulo defendos la aferon de mizerulo,<br>
                  La rajton de malriĉuloj.</span></p>
            <p class="verse_indent"><span class="versenr_indent">13</span> <span class="versetext_indent">Kaj virtuloj ja gloros Vian nomon;<br>
                  Piuloj restos antaŭ Via vizaĝo.</span></p>
         </p>
         <div class="dist_chapter"></div>
         <h3 class="chapternr">141</h3>
         <p><em>Psalmo de David.</em></p>
         <p class="indent">
            <p class="indent_first">Ho Eternulo, mi vokas al Vi; rapidu al mi;<br>
               Atentu mian voĉon, kiam mi vokas al Vi.
            </p>
            <p class="verse_indent"><span class="versenr_indent">2</span> <span class="versetext_indent">Mia preĝo valoru antaŭ Vi kiel incenso,<br>
                  La levo de miaj manoj kiel vespera oferdono.</span></p>
            <p class="verse_indent"><span class="versenr_indent">3</span> <span class="versetext_indent">Metu, ho Eternulo, gardon al mia buŝo,<br>
                  Gardu la pordon de miaj lipoj.</span></p>
            <p class="verse_indent"><span class="versenr_indent">4</span> <span class="versetext_indent">Ne klinu mian koron al io malbona,<br>
                  Al partoprenado en malbonagoj kun malbonaguloj;<br>
                  Mi ne manĝu iliajn bongustaĵojn.</span></p>
            <p class="verse_indent"><span class="versenr_indent">5</span> <span class="versetext_indent">Virtuloj min frapu favorkore kaj punu min:<br>
                  Ĝi estos oleo por la kapo;<br>
                  Mia kapo ne rifuzos, se estos eĉ pli;<br>
                  Kaj mi preĝas ĉe iliaj malfeliĉoj.</span></p>
            <p class="verse_indent"><span class="versenr_indent">6</span> <span class="versetext_indent">Disiĝis sur roko iliaj juĝantoj,<br>
                  Kaj ili aŭdis miajn vortojn, kiel amikaj ili estis.</span></p>
            <p class="verse_indent"><span class="versenr_indent">7</span> <span class="versetext_indent">Kiel iu plugas kaj dispecigas la teron,<br>
                  Tiel estas disĵetitaj iliaj ostoj ĝis la buŝo de Ŝeol.</span></p>
            <p class="verse_indent"><span class="versenr_indent">8</span> <span class="versetext_indent">Ĉar al Vi, ho Eternulo, mia Sinjoro, estas direktitaj miaj<br>
                  okuloj;<br>
                  Al Vi mi esperas: ne forpuŝu mian animon.</span></p>
            <p class="verse_indent"><span class="versenr_indent">9</span> <span class="versetext_indent">Gardu min kontraŭ la reto, kiun oni metis al mi,<br>
                  Kontraŭ la implikilo de la malbonaguloj.</span></p>
            <p class="verse_indent"><span class="versenr_indent">10</span> <span class="versetext_indent">La malvirtuloj falu en siajn retojn ĉiuj,<br>
                  Dum mi preteriros.</span></p>
         </p>
         <div class="dist_chapter"></div>
         <h3 class="chapternr">142</h3>
         <p><em>Instruo de David, kiam li estis en la kaverno. Preĝo.</em></p>
         <p class="indent">
            <p class="indent_first">Per mia voĉo mi krias al la Eternulo,<br>
               Per mia voĉo mi preĝas al la Eternulo.
            </p>
            <p class="verse_indent"><span class="versenr_indent">2</span> <span class="versetext_indent">Mi elverŝas antaŭ Li mian peton,<br>
                  Mian suferon mi al Li rakontas.</span></p>
            <p class="verse_indent"><span class="versenr_indent">3</span> <span class="versetext_indent">Kiam senfortiĝis en mi mia spirito, tiam Vi sciis mian<br>
                  vojon:<br>
                  Sur la vojo, kiun mi iras, ili kaŝis reton por mi.</span></p>
            <p class="verse_indent"><span class="versenr_indent">4</span> <span class="versetext_indent">Rigardu dekstren kaj vidu: neniu volas min koni;<br>
                  Malaperis rifuĝejo por mi, neniu zorgas pri mia animo.</span></p>
            <p class="verse_indent"><span class="versenr_indent">5</span> <span class="versetext_indent">Mi krias al Vi, ho Eternulo;<br>
                  Mi diras: Vi estas mia rifuĝejo,<br>
                  Mia parto en la lando de la vivantoj.</span></p>
            <p class="verse_indent"><span class="versenr_indent">6</span> <span class="versetext_indent">Atentu mian ploron, ĉar mi tre senfortiĝis;<br>
                  Savu min de miaj persekutantoj, ĉar ili estas pli fortaj ol<br>
                  mi.</span></p>
            <p class="verse_indent"><span class="versenr_indent">7</span> <span class="versetext_indent">Eligu mian animon el malliberejo, por ke mi gloru Vian<br>
                  nomon.<br>
                  Min ĉirkaŭos la virtuloj, kiam Vi bonfaros al mi.</span></p>
         </p>
         <div class="dist_chapter"></div>
         <h3 class="chapternr">143</h3>
         <p><em>Psalmo de David.</em></p>
         <p class="indent">
            <p class="indent_first">Ho Eternulo, aŭskultu mian preĝon,<br>
               Atentu mian petegon laŭ Via vereco,<br>
               Respondu al mi laŭ Via justeco.
            </p>
            <p class="verse_indent"><span class="versenr_indent">2</span> <span class="versetext_indent">Kaj ne eniru en juĝon kun Via sklavo,<br>
                  Ĉar neniu vivanta povos praviĝi antaŭ Vi.</span></p>
            <p class="verse_indent"><span class="versenr_indent">3</span> <span class="versetext_indent">Ĉar malamiko persekutis mian animon,<br>
                  Premis al la tero mian vivon;<br>
                  Li metis min en mallumon, kiel delonge mortintojn.</span></p>
            <p class="verse_indent"><span class="versenr_indent">4</span> <span class="versetext_indent">Senfortiĝas en mi mia animo,<br>
                  Konsumiĝas en mi mia koro.</span></p>
            <p class="verse_indent"><span class="versenr_indent">5</span> <span class="versetext_indent">Mi rememoras la tagojn antikvajn,<br>
                  Mi meditas pri ĉiuj Viaj faroj,<br>
                  Mi pensas pri la faritaĵoj de Viaj manoj.</span></p>
            <p class="verse_indent"><span class="versenr_indent">6</span> <span class="versetext_indent">Mi etendas al Vi miajn manojn;<br>
                  Mia animo soifas Vin kiel seka tero.                  <span class="sela">Sela.</span></span></p>
            <p class="verse_indent"><span class="versenr_indent">7</span> <span class="versetext_indent">Rapidu, aŭskultu min, ho Eternulo, mia spirito konsumiĝas;<br>
                  Ne kaŝu antaŭ mi Vian vizaĝon,<br>
                  Ĉar mi similiĝus al la forirantaj en la tombon.</span></p>
            <p class="verse_indent"><span class="versenr_indent">8</span> <span class="versetext_indent">Aŭdigu al mi matene Vian bonecon,<br>
                  Ĉar Vin mi fidas;<br>
                  Montru al mi la vojon, kiun mi devas iri,<br>
                  Ĉar al Vi mi levas mian animon.</span></p>
            <p class="verse_indent"><span class="versenr_indent">9</span> <span class="versetext_indent">Savu min de miaj malamikoj, ho Eternulo;<br>
                  Al Vi mi rifuĝas.</span></p>
            <p class="verse_indent"><span class="versenr_indent">10</span> <span class="versetext_indent">Instruu al mi plenumi Vian volon, ĉar Vi estas mia Dio;<br>
                  Via bona spirito gvidu min sur ebena tero.</span></p>
            <p class="verse_indent"><span class="versenr_indent">11</span> <span class="versetext_indent">Pro Via nomo, ho Eternulo, lasu min vivi;<br>
                  Pro Via justeco eligu mian animon el mizero.</span></p>
            <p class="verse_indent"><span class="versenr_indent">12</span> <span class="versetext_indent">Kaj pro Via favorkoreco ekstermu miajn malamikojn<br>
                  Kaj pereigu ĉiujn premantojn de mia animo,<br>
                  Ĉar mi estas Via sklavo.</span></p>
         </p>
         <div class="dist_chapter"></div>
         <h3 class="chapternr">144</h3>
         <p><em>De David.</em></p>
         <p class="indent">
            <p class="indent_first">Benata estu la Eternulo, mia Roko,<br>
               Kiu instruas miajn manojn batali, miajn fingrojn militi:
            </p>
            <p class="verse_indent"><span class="versenr_indent">2</span> <span class="versetext_indent">Mia bono kaj mia fortikaĵo,<br>
                  Mia rifuĝejo kaj mia savanto,<br>
                  Mia ŝildo, Li, kiun mi fidas,<br>
                  Kiu submetas al mi mian popolon.</span></p>
            <p class="verse_indent"><span class="versenr_indent">3</span> <span class="versetext_indent">Ho Eternulo, kio estas homo, ke Vi lin konas,<br>
                  Kaj homido, ke Vi lin atentas?</span></p>
            <p class="verse_indent"><span class="versenr_indent">4</span> <span class="versetext_indent">Homo estas simila al spireto;<br>
                  Liaj tagoj estas kiel pasanta ombro.</span></p>
            <p class="verse_indent"><span class="versenr_indent">5</span> <span class="versetext_indent">Ho Eternulo, klinu Vian ĉielon kaj iru malsupren;<br>
                  Tuŝu la montojn, kaj ili ekfumiĝos.</span></p>
            <p class="verse_indent"><span class="versenr_indent">6</span> <span class="versetext_indent">Ekbriligu fulmon, kaj dispelu ilin;<br>
                  Sendu Viajn sagojn, kaj konfuzu ilin.</span></p>
            <p class="verse_indent"><span class="versenr_indent">7</span> <span class="versetext_indent">Etendu Vian manon el supre;<br>
                  Liberigu min, kaj savu min el granda akvo,<br>
                  El la mano de fremduloj,</span></p>
            <p class="verse_indent"><span class="versenr_indent">8</span> <span class="versetext_indent">Kies buŝo parolas malveraĵon<br>
                  Kaj kies dekstra mano estas mano de trompo.</span></p>
            <p class="verse_indent"><span class="versenr_indent">9</span> <span class="versetext_indent">Ho Dio, novan kanton mi kantos al Vi,<br>
                  Sur dekkorda psaltero mi muzikos al Vi,</span></p>
            <p class="verse_indent"><span class="versenr_indent">10</span> <span class="versetext_indent">Kiu donas helpon al la reĝoj,<br>
                  Kiu savas Sian sklavon David de danĝera glavo.</span></p>
            <p class="verse_indent"><span class="versenr_indent">11</span> <span class="versetext_indent">Liberigu min, kaj savu min el la mano de fremduloj,<br>
                  Kies buŝo parolas malveraĵon<br>
                  Kaj kies dekstra mano estas mano de trompo.</span></p>
         </p>
         <p class="indent">
            <p class="verse_indent"><span class="versenr_indent">12</span> <span class="versetext_indent">Niaj filoj kiel plantitaĵoj kreskas en sia juneco;<br>
                  Niaj filinoj estas kiel skulptitaj kolonoj, ornamoj de<br>
                  palaco;</span></p>
            <p class="verse_indent"><span class="versenr_indent">13</span> <span class="versetext_indent">Niaj grenejoj estas plenaj, enhavas sufiĉe da greno de ĉiu<br>
                  speco;<br>
                  Niaj ŝafoj estas en la nombro de miloj kaj dekmiloj sur niaj<br>
                  paŝtejoj;</span></p>
            <p class="verse_indent"><span class="versenr_indent">14</span> <span class="versetext_indent">Niaj bovoj estas ŝarĝitaj;<br>
                  Ne ekzistas difekto, ne ekzistas perdo, ne ekzistas ploro<br>
                  sur niaj stratoj;</span></p>
            <p class="verse_indent"><span class="versenr_indent">15</span> <span class="versetext_indent">Feliĉa estas la popolo, kiu havas tian staton;<br>
                  Feliĉa estas la popolo, kies Dio estas la Eternulo.</span></p>
         </p>
         <div class="dist_chapter"></div>
         <h3 class="chapternr">145</h3>
         <p><em>Glorkanto de David.</em></p>
         <p class="indent">
            <p class="indent_first">Mi altigos Vin, mia Dio, ho Reĝo,<br>
               Kaj mi benos Vian nomon ĉiam kaj eterne.
            </p>
            <p class="verse_indent"><span class="versenr_indent">2</span> <span class="versetext_indent">Ĉiutage mi Vin benos,<br>
                  Kaj mi gloros Vian nomon ĉiam kaj eterne.</span></p>
            <p class="verse_indent"><span class="versenr_indent">3</span> <span class="versetext_indent">Granda estas la Eternulo kaj tre glorinda,<br>
                  Kaj Lia grandeco estas nemezurebla.</span></p>
            <p class="verse_indent"><span class="versenr_indent">4</span> <span class="versetext_indent">Generacio al generacio laŭdos Viajn farojn<br>
                  Kaj rakontos pri Via potenco.</span></p>
            <p class="verse_indent"><span class="versenr_indent">5</span> <span class="versetext_indent">Pri la majesto de Via granda gloro<br>
                  Kaj pri Viaj mirindaj faroj mi meditos.</span></p>
            <p class="verse_indent"><span class="versenr_indent">6</span> <span class="versetext_indent">La forton de Viaj timindaĵoj oni priparolos,<br>
                  Kaj Vian grandecon mi rakontos.</span></p>
            <p class="verse_indent"><span class="versenr_indent">7</span> <span class="versetext_indent">Oni gloros la renomon de Via granda boneco,<br>
                  Kaj oni prikantos Vian justecon.</span></p>
            <p class="verse_indent"><span class="versenr_indent">8</span> <span class="versetext_indent">Kompatema kaj favorkora estas la Eternulo,<br>
                  Longetolera kaj kun granda boneco.</span></p>
            <p class="verse_indent"><span class="versenr_indent">9</span> <span class="versetext_indent">La Eternulo estas bona por ĉiuj;<br>
                  Lia favorkoreco estas super ĉiuj Liaj kreitaĵoj.</span></p>
            <p class="verse_indent"><span class="versenr_indent">10</span> <span class="versetext_indent">Gloros Vin, ho Eternulo, ĉiuj Viaj kreitaĵoj,<br>
                  Kaj Viaj fideluloj Vin benos.</span></p>
            <p class="verse_indent"><span class="versenr_indent">11</span> <span class="versetext_indent">Ili raportos pri la gloro de Via regno<br>
                  Kaj parolos pri Via potenco,</span></p>
            <p class="verse_indent"><span class="versenr_indent">12</span> <span class="versetext_indent">Por sciigi al la homidoj Lian potencon<br>
                  Kaj la majestan gloron de Lia regno.</span></p>
            <p class="verse_indent"><span class="versenr_indent">13</span> <span class="versetext_indent">Via reĝeco estas reĝeco eterna,<br>
                  Kaj Via regado estas por ĉiuj generacioj.</span></p>
            <p class="verse_indent"><span class="versenr_indent">14</span> <span class="versetext_indent">La Eternulo subtenas ĉiujn falantojn<br>
                  Kaj restarigas ĉiujn kurbigitojn.</span></p>
            <p class="verse_indent"><span class="versenr_indent">15</span> <span class="versetext_indent">Ĉies okuloj estas turnitaj al Vi,<br>
                  Kaj Vi donas al ili ilian manĝon en ĝia tempo.</span></p>
            <p class="verse_indent"><span class="versenr_indent">16</span> <span class="versetext_indent">Vi malfermas Vian manon<br>
                  Kaj satigas favore ĉion vivantan.</span></p>
            <p class="verse_indent"><span class="versenr_indent">17</span> <span class="versetext_indent">Justa estas la Eternulo en ĉiuj Siaj vojoj<br>
                  Kaj bona en ĉiuj Siaj faroj.</span></p>
            <p class="verse_indent"><span class="versenr_indent">18</span> <span class="versetext_indent">Proksima estas la Eternulo por ĉiuj, kiuj Lin vokas,<br>
                  Por ĉiuj, kiuj vokas Lin sincere.</span></p>
            <p class="verse_indent"><span class="versenr_indent">19</span> <span class="versetext_indent">La deziron de Siaj respektantoj Li plenumas,<br>
                  Kaj ilian krion Li aŭdas kaj helpas ilin.</span></p>
            <p class="verse_indent"><span class="versenr_indent">20</span> <span class="versetext_indent">La Eternulo gardas ĉiujn Sian amantojn,<br>
                  Kaj ĉiujn malvirtulojn Li ekstermas.</span></p>
            <p class="verse_indent"><span class="versenr_indent">21</span> <span class="versetext_indent">La gloron de la Eternulo eldiros mia buŝo,<br>
                  Kaj ĉiu karno benu Lian sanktan nomon ĉiam kaj eterne.</span></p>
         </p>
         <div class="dist_chapter"></div>
         <h3 class="chapternr">146</h3>
         <p class="indent">
            <p class="indent_first">Haleluja!<br>
               Gloru, ho mia animo, la Eternulon.
            </p>
            <p class="verse_indent"><span class="versenr_indent">2</span> <span class="versetext_indent">Mi gloros la Eternulon en la daŭro de mia tuta vivo,<br>
                  Mi kantos al mia Dio tiel longe, kiel mi estos.</span></p>
            <p class="verse_indent"><span class="versenr_indent">3</span> <span class="versetext_indent">Ne fidu eminentulojn,<br>
                  Homidon, kiu ne povas helpi.</span></p>
            <p class="verse_indent"><span class="versenr_indent">4</span> <span class="versetext_indent">Eliras lia spirito, li reiras en sian teron;<br>
                  Kaj en tiu tago neniiĝas ĉiuj liaj intencoj.</span></p>
            <p class="verse_indent"><span class="versenr_indent">5</span> <span class="versetext_indent">Bone estas al tiu, kies helpo estas la Dio de Jakob,<br>
                  Kiu esperas al la Eternulo, lia Dio,</span></p>
            <p class="verse_indent"><span class="versenr_indent">6</span> <span class="versetext_indent">Kiu kreis la ĉielon kaj la teron,<br>
                  La maron, kaj ĉion, kio estas en ili,<br>
                  Kiu gardas la veron eterne;</span></p>
            <p class="verse_indent"><span class="versenr_indent">7</span> <span class="versetext_indent">Kiu faras justecon al la prematoj,<br>
                  Donas panon al la malsataj.<br>
                  La Eternulo liberigas la malliberulojn;</span></p>
            <p class="verse_indent"><span class="versenr_indent">8</span> <span class="versetext_indent">La Eternulo malfermas la okulojn al la blinduloj;<br>
                  La Eternulo restarigas la kurbigitojn;<br>
                  La Eternulo amas la virtulojn;</span></p>
            <p class="verse_indent"><span class="versenr_indent">9</span> <span class="versetext_indent">La Eternulo gardas la enmigrintojn,<br>
                  Subtenas orfon kaj vidvinon;<br>
                  Sed la vojon de malvirtuloj Li pereigas.</span></p>
            <p class="verse_indent"><span class="versenr_indent">10</span> <span class="versetext_indent">La Eternulo reĝas eterne,<br>
                  Via Dio, ho Cion, por ĉiuj generacioj.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">147</h3>
         <p class="indent">
            <p class="indent_first">Haleluja!<br>
               Ĉar estas bone kanti al nia Dio,<br>
               Ĉar agrabla estas la glorkantado.
            </p>
            <p class="verse_indent"><span class="versenr_indent">2</span> <span class="versetext_indent">La Eternulo konstruas Jerusalemon,<br>
                  La elpelitojn de Izrael Li kolektas.</span></p>
            <p class="verse_indent"><span class="versenr_indent">3</span> <span class="versetext_indent">Li sanigas la korprematojn<br>
                  Kaj bandaĝas iliajn vundojn.</span></p>
            <p class="verse_indent"><span class="versenr_indent">4</span> <span class="versetext_indent">Li kalkulas la stelojn,<br>
                  Kaj al ili ĉiuj Li donas nomojn.</span></p>
            <p class="verse_indent"><span class="versenr_indent">5</span> <span class="versetext_indent">Granda estas nia Sinjoro kaj tre forta;<br>
                  Lia saĝo estas nemezurebla.</span></p>
            <p class="verse_indent"><span class="versenr_indent">6</span> <span class="versetext_indent">La Eternulo altigas la humilulojn;<br>
                  Sed la malvirtulojn Li malaltigas ĝis la tero.</span></p>
            <p class="verse_indent"><span class="versenr_indent">7</span> <span class="versetext_indent">Kantu al la Eternulo gloradon,<br>
                  Muziku al nia Dio per harpo.</span></p>
            <p class="verse_indent"><span class="versenr_indent">8</span> <span class="versetext_indent">Li kovras la ĉielon per nuboj,<br>
                  Pretigas por la tero pluvon,<br>
                  Kreskigas sur la montoj herbon.</span></p>
            <p class="verse_indent"><span class="versenr_indent">9</span> <span class="versetext_indent">Li donas al la bruto ĝian nutraĵon,<br>
                  Kaj al la korvidoj, kiuj krias.</span></p>
            <p class="verse_indent"><span class="versenr_indent">10</span> <span class="versetext_indent">Ne la forton de ĉevalo Li ŝatas;<br>
                  Ne la femuroj de homo al Li plaĉas:</span></p>
            <p class="verse_indent"><span class="versenr_indent">11</span> <span class="versetext_indent">Plaĉas al la Eternulo Liaj timantoj,<br>
                  Kiuj fidas Lian bonecon.</span></p>
            <p class="verse_indent"><span class="versenr_indent">12</span> <span class="versetext_indent">Laŭdu, ho Jerusalem, la Eternulon;<br>
                  Gloru vian Dion, ho Cion.</span></p>
            <p class="verse_indent"><span class="versenr_indent">13</span> <span class="versetext_indent">Ĉar Li fortikigis la riglilojn en viaj pordegoj,<br>
                  Li benis viajn filojn interne de vi.</span></p>
            <p class="verse_indent"><span class="versenr_indent">14</span> <span class="versetext_indent">Li donas pacon al viaj limoj,<br>
                  Li satigas vin per la plej bona el la tritiko.</span></p>
            <p class="verse_indent"><span class="versenr_indent">15</span> <span class="versetext_indent">Li sendas Sian ordonon al la tero;<br>
                  Tre rapide kuras Lia vorto.</span></p>
            <p class="verse_indent"><span class="versenr_indent">16</span> <span class="versetext_indent">Li donas neĝon kiel lanon,<br>
                  Li ŝutas prujnon kiel cindron.</span></p>
            <p class="verse_indent"><span class="versenr_indent">17</span> <span class="versetext_indent">Li ĵetas Sian glacion kiel pecojn;<br>
                  Kiu kontraŭstaros al Lia frosto?</span></p>
            <p class="verse_indent"><span class="versenr_indent">18</span> <span class="versetext_indent">Li sendas Sian vorton, kaj ĉio degelas;<br>
                  Li blovas per Sia vento, kaj ekfluas akvo.</span></p>
            <p class="verse_indent"><span class="versenr_indent">19</span> <span class="versetext_indent">Li sciigas al Jakob Sian vorton,<br>
                  Siajn leĝojn kaj decidojn al Izrael.</span></p>
            <p class="verse_indent"><span class="versenr_indent">20</span> <span class="versetext_indent">Tiel Li ne faras al iu alia popolo;<br>
                  Kaj Liajn decidojn ili ne scias.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">148</h3>
         <p class="indent">
            <p class="indent_first">Haleluja!<br>
               Gloru la Eternulon el la ĉielo,<br>
               Gloru Lin en la alto.
            </p>
            <p class="verse_indent"><span class="versenr_indent">2</span> <span class="versetext_indent">Gloru Lin, ĉiuj Liaj anĝeloj;<br>
                  Gloru Lin, ĉiuj Liaj militistaroj.</span></p>
            <p class="verse_indent"><span class="versenr_indent">3</span> <span class="versetext_indent">Gloru Lin, suno kaj luno;<br>
                  Gloru Lin, ĉiuj lumaj steloj.</span></p>
            <p class="verse_indent"><span class="versenr_indent">4</span> <span class="versetext_indent">Gloru Lin, plej supraj ĉieloj,<br>
                  Kaj la akvo, kiu estas super la ĉielo.</span></p>
            <p class="verse_indent"><span class="versenr_indent">5</span> <span class="versetext_indent">Ili gloru la nomon de la Eternulo;<br>
                  Ĉar Li ordonis, kaj ili kreiĝis.</span></p>
            <p class="verse_indent"><span class="versenr_indent">6</span> <span class="versetext_indent">Kaj Li starigis ilin por ĉiam, por eterne;<br>
                  Li donis leĝon, kiun ili ne malobeos.</span></p>
            <p class="verse_indent"><span class="versenr_indent">7</span> <span class="versetext_indent">Gloru la Eternulon el la tero,<br>
                  Marmonstroj kaj ĉiuj abismoj;</span></p>
            <p class="verse_indent"><span class="versenr_indent">8</span> <span class="versetext_indent">Fulmo kaj hajlo, neĝo kaj nebulo,<br>
                  Ventego, kiu plenumas Lian vorton;</span></p>
            <p class="verse_indent"><span class="versenr_indent">9</span> <span class="versetext_indent">Montoj kaj ĉiuj montetoj,<br>
                  Fruktoportaj arboj kaj ĉiuj cedroj;</span></p>
            <p class="verse_indent"><span class="versenr_indent">10</span> <span class="versetext_indent">Bestoj kaj ĉiaj brutoj,<br>
                  Rampaĵoj kaj flugilaj birdoj;</span></p>
            <p class="verse_indent"><span class="versenr_indent">11</span> <span class="versetext_indent">Reĝoj de la tero kaj ĉiuj popoloj,<br>
                  Princoj kaj ĉiuj juĝantoj sur la tero;</span></p>
            <p class="verse_indent"><span class="versenr_indent">12</span> <span class="versetext_indent">Junuloj kaj junulinoj,<br>
                  Maljunuloj kaj knaboj.</span></p>
            <p class="verse_indent"><span class="versenr_indent">13</span> <span class="versetext_indent">Ili gloru la nomon de la Eternulo,<br>
                  Ĉar sole Lia nomo estas alta,<br>
                  Lia majesto estas sur la tero kaj en la ĉielo.</span></p>
            <p class="verse_indent"><span class="versenr_indent">14</span> <span class="versetext_indent">Kaj Li altigis la kornon de Sia popolo,<br>
                  La gloron de ĉiuj Liaj fideluloj,<br>
                  De la filoj de Izrael, Lia plej proksima popolo.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">149</h3>
         <p class="indent">
            <p class="indent_first">Haleluja!<br>
               Kantu al la Eternulo novan kanton,<br>
               Lian gloron en la anaro de fideluloj.
            </p>
            <p class="verse_indent"><span class="versenr_indent">2</span> <span class="versetext_indent">Izrael ĝoju pri sia Kreinto,<br>
                  La filoj de Cion ĝoju pri sia Reĝo.</span></p>
            <p class="verse_indent"><span class="versenr_indent">3</span> <span class="versetext_indent">Ili gloru Lian nomon en danco,<br>
                  Per tamburino kaj harpo ili muziku al Li.</span></p>
            <p class="verse_indent"><span class="versenr_indent">4</span> <span class="versetext_indent">Ĉar al la Eternulo plaĉas Lia popolo;<br>
                  Li ornamas humilulojn per savo.</span></p>
            <p class="verse_indent"><span class="versenr_indent">5</span> <span class="versetext_indent">La fideluloj ĝoju en honoro,<br>
                  Kantu ĝoje sur siaj kuŝejoj.</span></p>
            <p class="verse_indent"><span class="versenr_indent">6</span> <span class="versetext_indent">Glorado al Dio estas en ilia buŝo,<br>
                  Kaj dutranĉa glavo en ilia mano,</span></p>
            <p class="verse_indent"><span class="versenr_indent">7</span> <span class="versetext_indent">Por fari venĝon super la popoloj,<br>
                  Punkorektadon super la gentoj;</span></p>
            <p class="verse_indent"><span class="versenr_indent">8</span> <span class="versetext_indent">Por malliberigi iliajn reĝojn per ĉenoj<br>
                  Kaj iliajn eminentulojn per feraj katenoj;</span></p>
            <p class="verse_indent"><span class="versenr_indent">9</span> <span class="versetext_indent">Por fari super ili antaŭdestinitan juĝon.<br>
                  Tio estas honoro por ĉiuj Liaj fideluloj.<br>
                  Haleluja!</span></p>
         </p>
         <div class="dist_chapter"></div>
         <h3 class="chapternr">150</h3>
         <p class="indent">
            <p class="indent_first">Haleluja!<br>
               Gloru Dion en Lia sanktejo,<br>
               Gloru Lin en la firmaĵo de Lia forto.
            </p>
            <p class="verse_indent"><span class="versenr_indent">2</span> <span class="versetext_indent">Gloru Lin por Liaj potencaj faroj,<br>
                  Gloru Lin laŭ Lia granda majesto.</span></p>
            <p class="verse_indent"><span class="versenr_indent">3</span> <span class="versetext_indent">Gloru Lin per sonado de trumpeto,<br>
                  Gloru Lin per psaltero kaj harpo.</span></p>
            <p class="verse_indent"><span class="versenr_indent">4</span> <span class="versetext_indent">Gloru Lin per tamburino kaj danco,<br>
                  Gloru Lin per kordinstrumentoj kaj fluto.</span></p>
            <p class="verse_indent"><span class="versenr_indent">5</span> <span class="versetext_indent">Gloru Lin per laŭtaj cimbaloj,<br>
                  Gloru Lin per tintantaj cimbaloj.</span></p>
            <p class="verse_indent"><span class="versenr_indent">6</span> <span class="versetext_indent">Ĉio spiranta gloru la Eternulon.<br>
                  Haleluja!</span></p>
         </p>
      </div>
      <hr>
      <div class="footer"><a href="libro_sen.html">SENTENCOJ&nbsp;&gt;&gt;</a></div>
   </body>
</html>