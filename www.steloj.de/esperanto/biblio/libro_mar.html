<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>SANKTA MARKO</title>
   </head>
   <body background="../bld/papero.jpg">
      <div class="header"><span class="header_left"><a href="libro_mat.html">&lt;&lt;&nbsp;S. MATEO</a></span><span class="header_center"> <a href="index.html#NT">La Nova Testamento</a></span></div>
      <hr>
      <h3 class="head">SANKTA MARKO</h3>
      <div class="dist_chapter"></div>
      <h3 class="chapternr">1</h3>
      <p class="first_p">La komenco de la evangelio de Jesuo Kristo, Filo de Dio.</p>
      <p class="p"><em class="versenr"> 2</em> Kiel estas skribite en la profeto Jesaja:
      </p>
      <p class="indent">
         <p class="verse_indent_cont">Jen Mi sendas Mian anĝelon antaŭ via vizaĝo,<br>
            Kaj li preparos vian vojon;
         </p>
         <p class="verse_indent"><span class="versenr_indent">3</span> <span class="versetext_indent">Voĉo de krianto en la dezerto:<br>
               Pretigu la vojon de la Eternulo,<br>
               Rektigu Liajn irejojn;</span></p>
      </p>
      <p class="p"><em class="versenr"> 4</em> venis Johano, kiu baptis en la dezerto kaj predikis la bapton
         de pento por la pardonado de pekoj.<em class="versenr"> 5</em> Kaj eliris al li la tuta
         Juduja distrikto, kaj ĉiuj Jerusalemanoj; kaj ili estis baptitaj
         de li en la rivero Jordan, konfesante siajn pekojn.<em class="versenr"> 6</em> Kaj Johano
         estis vestita per kamelharaĵo kaj leda zono ĉirkaŭ siaj lumboj,
         kaj li manĝadis akridojn kaj sovaĝan mielon.<em class="versenr"> 7</em> Kaj li predikis,
         dirante: Venas post mi tiu, kiu estas pli potenca ol mi; la
         rimenon de liaj ŝuoj mi ne estas inda, kliniĝinte, malligi.<em class="versenr"> 8</em> Mi
         vin baptis per akvo; sed li vin baptos per la Sankta Spirito.
      </p>
      <p class="p"><em class="versenr"> 9</em> Kaj en tiuj tagoj Jesuo venis el Nazaret de Galileo, kaj estis
         baptita de Johano en Jordan.<em class="versenr"> 10</em> Kaj tuj kiam li eliris el la
         akvo, li vidis la ĉielon fenditan, kaj la Spiriton kiel kolombo
         malsuprenirantan sur lin;<em class="versenr"> 11</em> kaj venis voĉo el la ĉielo: Vi estas
         Mia Filo, la amata, en kiu Mi havas plezuron.
      </p>
      <p class="p"><em class="versenr"> 12</em> Kaj tuj la Spirito pelis lin for en la dezerton.<em class="versenr"> 13</em> Kaj li
         estis en la dezerto kvardek tagojn, tentata de Satano; kaj li
         estis kun la sovaĝaj bestoj, kaj la anĝeloj servadis al li.
      </p>
      <p class="p"><em class="versenr"> 14</em> Kaj post kiam Johano estis arestita, Jesuo iris en Galileon,
         predikante la evangelion de Dio,<em class="versenr"> 15</em> kaj dirante: La tempo jam
         plenumiĝis, kaj la regno de Dio alproksimiĝis; pentu, kaj kredu
         al la evangelio.
      </p>
      <p class="p"><em class="versenr"> 16</em> Kaj irante apud la Galilea Maro, li vidis Simonon, kaj
         Andreon, fraton de Simon, ĵetantajn reton en la maron; ĉar ili
         estis fiŝkaptistoj.<em class="versenr"> 17</em> Kaj Jesuo diris al ili: Venu post mi, kaj
         mi igos vin fariĝi kaptistoj de homoj.<em class="versenr"> 18</em> Kaj ili tuj forlasis la
         retojn, kaj sekvis lin.<em class="versenr"> 19</em> Kaj irinte iom antaŭen, li vidis
         Jakobon, filon de Zebedeo, kaj Johanon, lian fraton, kiuj ankaŭ
         estis en la ŝipeto, riparante la retojn.<em class="versenr"> 20</em> Kaj tuj li alvokis
         ilin; kaj ili lasis sian patron Zebedeo en la ŝipeto kun la
         dungitoj, kaj foriris post li.
      </p>
      <p class="p"><em class="versenr"> 21</em> Kaj ili iris en Kapernaumon, kaj tuj en la sabato li eniris en
         la sinagogon kaj instruis.<em class="versenr"> 22</em> Kaj oni miris pro lia instruado;
         ĉar li instruis kiel havanta aŭtoritaton, kaj ne kiel la
         skribistoj.<em class="versenr"> 23</em> Kaj en ilia sinagogo estis viro kun malpura
         spirito; kaj li ekkriis,<em class="versenr"> 24</em> dirante: Kio estas inter ni kaj vi,
         Jesuo Nazaretano? ĉu vi venis, por pereigi nin? mi scias, kiu vi
         estas: la Sanktulo de Dio.<em class="versenr"> 25</em> Kaj Jesuo severe admonis lin,
         dirante: Silentu, kaj eliru el li.<em class="versenr"> 26</em> Kaj la malpura spirito
         konvulsiigis lin, kaj, laŭte kriinte, eliris el li.<em class="versenr"> 27</em> Kaj ĉiuj
         miregis tiom, ke ili diskutis inter si, dirante: Kio estas ĉi
         tio? jen nova instruado! kun aŭtoritato li ordonas eĉ al la
         malpuraj spiritoj, kaj ili obeas lin.<em class="versenr"> 28</em> Kaj tuj la famo pri li
         disvastiĝis ĉie en la tutan ĉirkaŭaĵon de Galileo.
      </p>
      <p class="p"><em class="versenr"> 29</em> Kaj tuj, elirinte el la sinagogo, ili eniris en la domon de
         Simon kaj Andreo, kun Jakobo kaj Johano.<em class="versenr"> 30</em> Sed la bopatrino de
         Simon kuŝis malsana de febro; kaj tuj oni sciigis al li pri ŝi;<em class="versenr"> 31</em> kaj veninte, li prenis ŝian manon kaj levis ŝin; kaj la febro
         forlasis ŝin, kaj ŝi servis al ili.
      </p>
      <p class="p"><em class="versenr"> 32</em> Kaj vespere, kiam la suno subiris, oni venigis al li ĉiujn,
         kiuj estis malsanaj kaj demonhavantaj.<em class="versenr"> 33</em> Kaj la tuta urbo
         kolektiĝis ĉe la pordo.<em class="versenr"> 34</em> Kaj li sanigis multajn, kiuj malsanis
         de diversaj malsanoj, kaj elpelis multajn demonojn; kaj li ne
         permesis al la demonoj paroli, ĉar ili konis lin.
      </p>
      <p class="p"><em class="versenr"> 35</em> Kaj matene, antaŭ ol la nokto pasis, li leviĝis, kaj foriris
         en dezertan lokon, kaj tie preĝadis.<em class="versenr"> 36</em> Kaj Simon kaj liaj
         kunuloj elserĉis lin;<em class="versenr"> 37</em> kaj ili trovis lin, kaj diris al li:
         Ĉiuj vin serĉas.<em class="versenr"> 38</em> Kaj li diris al ili: Ni iru aliloken en la
         proksimajn urbetojn, por ke mi tie ankaŭ prediku; ĉar por tio mi
         venis.<em class="versenr"> 39</em> Kaj li iris, predikante en iliaj sinagogoj tra la tuta
         Galileo, kaj elpelante la demonojn.
      </p>
      <p class="p"><em class="versenr"> 40</em> Kaj venis al li leprulo, alvokante lin, kaj genuinte, li diris
         al li: Se vi nur volas, vi povas min purigi.<em class="versenr"> 41</em> Kaj kortuŝite, li
         etendis la manon kaj tuŝis lin, kaj diris al li: Mi volas; estu
         purigita.<em class="versenr"> 42</em> Kaj tuj la lepro foriris de li, kaj li fariĝis pura.<em class="versenr"> 43</em> Kaj severe avertinte lin, li tuj forsendis lin,<em class="versenr"> 44</em> kaj diris
         al li: Zorgu, ke vi diru nenion al iu; sed iru, montru vin al la
         pastro, kaj oferu pro via purigado tion, kion Moseo ordonis, por
         atesto al ili.<em class="versenr"> 45</em> Sed li eliris, kaj komencis diligente rakonti
         kaj disfamigi la aferon, tiel ke Jesuo jam ne povis malkaŝe eniri
         en urbon, sed restis ekstere en dezertaj lokoj; kaj oni venis al
         li el ĉie.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj kiam li revenis en Kapernaumon post kelke da tagoj, oni
         sciiĝis, ke li estas en domo.<em class="versenr"> 2</em> Kaj multaj kunvenis, tiel ke jam
         ne estis loko eĉ apud la pordo; kaj li parolis al ili la vorton.<em class="versenr"> 3</em> Kaj oni venis, alportante al li paralizulon, portatan de kvar
         homoj.<em class="versenr"> 4</em> Kaj ne povante alproksimiĝi al li pro la homamaso, ili
         malkovris la tegmenton, kie li estis; kaj trafosinte ĝin, ili
         mallevis la liton, sur kiu kuŝis la paralizulo.<em class="versenr"> 5</em> Kaj Jesuo,
         vidante ilian fidon, diris al la paralizulo: Filo, viaj pekoj
         estas pardonitaj.<em class="versenr"> 6</em> Sed estis iuj el la skribistoj tie, sidantaj
         kaj diskutantaj en siaj koroj:<em class="versenr"> 7</em> Kial tiu tiel parolas? li
         blasfemas: kiu povas pardoni pekojn, krom Dio sola?<em class="versenr"> 8</em> Kaj Jesuo,
         tuj eksciante en sia spirito, ke tiel ili diskutas en si, diris
         al ili: Kial vi tion diskutas en viaj koroj?<em class="versenr"> 9</em> Kio estas pli
         facila: diri al la paralizulo: Viaj pekoj estas pardonitaj; aŭ
         diri: Leviĝu, prenu vian liton, kaj piediru?<em class="versenr"> 10</em> Sed por ke vi
         sciu, ke la Filo de homo havas aŭtoritaton sur la tero pardoni
         pekojn ― li diris al la paralizulo:<em class="versenr"> 11</em> Mi diras al vi: Leviĝu,
         prenu vian liton, kaj iru al via domo.<em class="versenr"> 12</em> Kaj li leviĝis, kaj tuj
         prenis la liton, kaj eliris antaŭ ĉiuj, tiel ke ĉiuj miregis, kaj
         gloris Dion, dirante: Neniam ni vidis ion tian.
      </p>
      <p class="p"><em class="versenr"> 13</em> Kaj denove li eliris al la marbordo, kaj la tuta homamaso
         venis al li, kaj li instruis ilin.<em class="versenr"> 14</em> Kaj preterpasante, li vidis
         Levin, filon de Alfeo, sidantan ĉe la impostejo, kaj li diris al
         li: Sekvu min. Kaj li stariĝis, kaj sekvis lin.<em class="versenr"> 15</em> Kaj li sidis
         ĉe manĝo en lia domo, kaj multaj impostistoj kaj pekuloj kunsidis
         kun Jesuo kaj liaj disĉiploj; ĉar ili estis multaj, kaj ili
         sekvis lin.<em class="versenr"> 16</em> Kaj la skribistoj kaj la Fariseoj, vidante, ke li
         manĝas kun la pekuloj kaj la impostistoj, diris al liaj
         disĉiploj: Li manĝas kaj trinkas kun impostistoj kaj pekuloj.<em class="versenr"> 17</em> Kaj aŭdinte tion, Jesuo diris al ili: Ne la sanuloj bezonas
         kuraciston, sed la malsanuloj: mi venis, por alvoki ne justulojn,
         sed pekulojn.
      </p>
      <p class="p"><em class="versenr"> 18</em> Kaj la disĉiploj de Johano kaj la Fariseoj estis fastantaj,
         kaj oni venis, kaj diris al li: Kial fastas la disĉiploj de
         Johano kaj de la Fariseoj, sed viaj ne fastas?<em class="versenr"> 19</em> Kaj Jesuo diris
         al ili: Ĉu la filoj de la edziĝejo povas fasti, dum la fianĉo
         estas kun ili? Tiel longe, kiel ili havas kun si la fianĉon, ili
         ne povas fasti.<em class="versenr"> 20</em> Sed venos tagoj, kiam la fianĉo estos prenita
         for de ili, kaj tiam ili fastos en tiuj tagoj.<em class="versenr"> 21</em> Neniu alkudras
         flikaĵon el nefulita drapo sur malnovan veston; alie la nova
         plenigaĵo ion forprenas de la malnova ŝtofo, kaj pli malbona
         ŝiraĵo fariĝas.<em class="versenr"> 22</em> Kaj neniu enverŝas novan vinon en malnovajn
         felsakojn; alie la vino krevigos la felsakojn, kaj la vino
         elfluos kaj la felsakoj detruiĝos; sed oni enverŝas novan vinon
         en novajn felsakojn.
      </p>
      <p class="p"><em class="versenr"> 23</em> Kaj en sabato li iris tra la grenkampoj, kaj liaj disĉiploj
         komencis dum la vojiro deŝiri la spikojn.<em class="versenr"> 24</em> Kaj la Fariseoj
         diris al li: Jen kial ili en la sabato faras tion, kio ne estas
         permesata?<em class="versenr"> 25</em> Kaj li diris al ili: Ĉu vi neniam legis, kion faris
         David, kiam li havis bezonon kaj malsatis, li kaj liaj kunuloj?<em class="versenr"> 26</em> Ke li eniris en la domon de Dio, kiam Ebjatar estis ĉefpastro,
         kaj manĝis la panojn de propono, kiujn manĝi ne estas permesate
         krom al la pastroj, kaj donis ankaŭ al siaj kunuloj?<em class="versenr"> 27</em> Kaj li
         diris al ili: La sabato estiĝis por la homo, kaj ne la homo por
         la sabato;<em class="versenr"> 28</em> tial la Filo de homo estas sinjoro eĉ de la sabato.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj denove li eniris en la sinagogon, kaj tie estis viro,
         havanta manon velkintan.<em class="versenr"> 2</em> Kaj oni observis lin, ĉu en la sabato
         li lin sanigos, por ke ili povu lin akuzi.<em class="versenr"> 3</em> Kaj li diris al la
         viro, kiu havis la velkintan manon: Stariĝu en la mezo.<em class="versenr"> 4</em> Kaj li
         diris al ili: Ĉu estas permesate bonfari en sabato, aŭ
         malbonfari? savi vivon, aŭ mortigi? Sed ili silentis.<em class="versenr"> 5</em> Kaj kiam
         kun kolero li ĉirkaŭrigardis ilin, ĉagrenite pro la obstiniĝo de
         ilia koro, li diris al la viro: Etendu vian manon. Kaj li etendis
         ĝin, kaj lia mano resaniĝis.<em class="versenr"> 6</em> Kaj la Fariseoj eliris, kaj tuj
         konsiliĝis kun la Herodanoj kontraŭ li, kiamaniere lin pereigi.
      </p>
      <p class="p"><em class="versenr"> 7</em> Kaj Jesuo kun siaj disĉiploj foriris ĝis la maro; kaj granda
         homamaso el Galileo sekvis lin. Kaj el Judujo<em class="versenr"> 8</em> kaj el Jerusalem
         kaj el Edom kaj el Transjordano kaj el ĉirkaŭ Tiro kaj Cidon,
         grandnombra homamaso, aŭdinte ĉion, kion li faris, venis al li.<em class="versenr"> 9</em> Kaj li diris al siaj disĉiploj, ke malgranda ŝipeto estu je lia
         dispono, pro la homamaso, por ke oni ne premu lin;<em class="versenr"> 10</em> ĉar multajn
         li jam sanigis, tiel ke ĉiuj, kiuj havis malsanojn, premadis sur
         lin, por tuŝi lin.<em class="versenr"> 11</em> Kaj malpuraj spiritoj, tuj kiam ili vidis
         lin, falis antaŭ li, kaj kriis, dirante: Vi estas la Filo de Dio.<em class="versenr"> 12</em> Kaj li severe admonis ilin, ke ili ne konatigu lin.
      </p>
      <p class="p"><em class="versenr"> 13</em> Kaj li supreniris sur la monton, kaj alvokis tiujn, kiujn li
         mem volis; kaj ili venis al li.<em class="versenr"> 14</em> Kaj li elektis dek du, kiujn
         ankaŭ li nomis apostoloj, por ke ili estu kun li, kaj por ke li
         dissendu ilin por prediki,<em class="versenr"> 15</em> kaj por havi aŭtoritaton elpeli
         demonojn:<em class="versenr"> 16</em> kaj Simonon li alnomis Petro;<em class="versenr"> 17</em> kaj Jakobon, filon
         de Zebedeo, kaj Johanon, fraton de Jakobo, kaj tiujn li alnomis
         Boanerges, tio estas, Filoj de tondro;<em class="versenr"> 18</em> kaj Andreon kaj Filipon
         kaj Bartolomeon kaj Mateon kaj Tomason, kaj Jakobon, filon de
         Alfeo, kaj Tadeon, kaj Simonon, la Fervorulon,<em class="versenr"> 19</em> kaj Judason
         Iskariotan, kiu ankaŭ perfidis lin.
      </p>
      <p class="p">Kaj li venis en domon.<em class="versenr"> 20</em> Kaj denove la homamaso kunvenis tiel,
         ke ili ne povis eĉ manĝi panon.<em class="versenr"> 21</em> Kaj liaj amikoj, aŭdinte tion,
         eliris, por kapti lin, ĉar ili diris: Li frenezas.<em class="versenr"> 22</em> Kaj la
         skribistoj, kiuj alvenis el Jerusalem, diris: Li havas 
         Baal-Zebubon; per la estro de la demonoj li elpelas la demonojn.<em class="versenr"> 23</em> Kaj li alvokis ilin, kaj parolis al ili parabole: Kiel povas
         Satano elpeli Satanon?<em class="versenr"> 24</em> Kaj se regno estas dividita kontraŭ si,
         tiu regno ne povas stari.<em class="versenr"> 25</em> Kaj se domo estas dividita kontraŭ
         si, tiu domo ne povas stari.<em class="versenr"> 26</em> Kaj se Satano ribelis kontraŭ si
         kaj estas dividita, li ne povas stari, sed havas finon.<em class="versenr"> 27</em> Sed
         neniu povas eniri en la domon de la fortulo kaj trarabi liajn
         posedaĵojn, se unue li ne ligos la fortulon, kaj poste li
         trarabos lian domon.<em class="versenr"> 28</em> Vere mi diras al vi: Ĉiuj iliaj pekoj
         estos pardonitaj al la filoj de homoj, kaj iliaj blasfemoj, per
         kiuj ajn ili blasfemos;<em class="versenr"> 29</em> sed iu, kiu blasfemos kontraŭ la
         Sankta Spirito, eterne ne havos pardonon, sed estas kulpa pri
         eterna peko;<em class="versenr"> 30</em> ĉar oni diris: Li havas malpuran spiriton.
      </p>
      <p class="p"><em class="versenr"> 31</em> Kaj jen alvenis lia patrino kaj liaj fratoj, kaj starante
         ekstere, ili sendis al li, vokante lin.<em class="versenr"> 32</em> Kaj homamaso sidis
         ĉirkaŭ li; kaj oni diris al li: Jen via patrino kaj viaj fratoj
         ekstere vin serĉas.<em class="versenr"> 33</em> Kaj li respondis al ili, dirante: Kiuj
         estas mia patrino kaj miaj fratoj?<em class="versenr"> 34</em> Kaj ĉirkaŭrigardante tiujn,
         kiuj ronde ĉirkaŭ li sidis, li diris: Jen mia patrino kaj miaj
         fratoj!<em class="versenr"> 35</em> Ĉar kiu ajn faros la volon de Dio, tiu estas mia frato
         kaj mia fratino kaj mia patrino.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj denove li komencis instrui apud la maro. Kaj kolektiĝis al
         li tre granda homamaso tiel, ke li eniris en ŝipeton, kaj sidis
         sur la maro; kaj la tuta homamaso estis sur la tero apud la maro.<em class="versenr"> 2</em> Kaj li multe instruis ilin per paraboloj, kaj diris al ili en
         sia instruado:<em class="versenr"> 3</em> Aŭskultu: jen semisto eliris, por semi;<em class="versenr"> 4</em> kaj
         dum li semis, iuj semoj falis apud la vojo, kaj la birdoj venis
         kaj formanĝis ilin.<em class="versenr"> 5</em> Kaj aliaj falis sur ŝtonan lokon, kie ili
         ne havis multe da tero; kaj tuj ili ekkreskis, ĉar ili ne havis
         profundecon de tero;<em class="versenr"> 6</em> kaj kiam la suno leviĝis, ili brulsekiĝis,
         kaj ĉar ili ne havis radikon, ili forvelkis.<em class="versenr"> 7</em> Kaj aliaj falis
         inter dornojn, kaj la dornoj kreskis kaj sufokis ilin, kaj ili ne
         donis frukton.<em class="versenr"> 8</em> Kaj aliaj falis en la bonan teron, kaj donis
         frukton, kreskante kaj multobliĝante, kaj produktis tridekoble
         kaj sesdekoble kaj centoble.<em class="versenr"> 9</em> Kaj li diris: Kiu havas orelojn
         por aŭdi, tiu aŭdu.
      </p>
      <p class="p"><em class="versenr"> 10</em> Kaj kiam li estis sola, tiuj, kiuj alestis kune kun la dek du,
         demandis lin pri la paraboloj.<em class="versenr"> 11</em> Kaj li diris al ili: Al vi
         estas donite scii la misteron de la regno de Dio; sed al tiuj,
         kiuj estas ekstere, ĉio estas farata per paraboloj;<em class="versenr"> 12</em> por ke,
         vidante, ili vidu, sed ne rimarku; kaj aŭdante, ili aŭdu, sed ne
         komprenu; por ke neniam ili konvertiĝu kaj pardoniĝu.<em class="versenr"> 13</em> Kaj li
         diris al ili: Ĉu vi ne scias ĉi tiun parabolon? kiel do vi povos
         kompreni ĉiujn parabolojn?<em class="versenr"> 14</em> La semisto semas la vorton.<em class="versenr"> 15</em> Jen
         do tiuj, kiuj estas apud la vojo, kie estas semata la vorto; kaj
         kiam ili aŭdis, tuj venas Satano, kaj forprenas la vorton, en ili
         semitan.<em class="versenr"> 16</em> Kaj tiel same jen la semitaj ĉe la ŝtonaj lokoj: ili
         aŭdas la vorton, kaj tuj kun ĝojo akceptas ĝin;<em class="versenr"> 17</em> kaj ili ne
         havas en si radikon, sed restas nur portempe; kiam do venas
         sufero aŭ persekuto pro la vorto, tuj ili falpuŝiĝas.<em class="versenr"> 18</em> Kaj jen
         la semitaj ĉe la dornoj: tiuj, kiuj aŭdis la vorton;<em class="versenr"> 19</em> sed la
         zorgoj de la mondo kaj la trompo de riĉo kaj la deziroj al aliaj
         aferoj, enirante, sufokas la vorton, kaj ĝi fariĝas senfrukta.<em class="versenr"> 20</em> Kaj jen la semitaj ĉe la bona tero: tiuj, kiuj aŭdas la vorton
         kaj akceptas ĝin, kaj donas frukton, jen tridekoble, kaj jen
         sesdekoble, kaj jen centoble.
      </p>
      <p class="p"><em class="versenr"> 21</em> Kaj li diris al ili: Ĉu lampo enportiĝas, por esti metita sub
         grenmezurilon aŭ sub liton, kaj ne por stari sur la lampingo?<em class="versenr"> 22</em> Ĉar nenio estas kaŝita krom por tio, ke ĝi estu malkaŝita; nek io
         estas sekreta krom por tio, ke ĝi estu aperigita.<em class="versenr"> 23</em> Se iu havas
         orelojn por aŭdi, tiu aŭdu.<em class="versenr"> 24</em> Kaj li diris al ili: Atentu, kion
         vi aŭdas; per kia mezuro vi mezuras, laŭ tiu sama oni mezuros al
         vi, kaj eĉ faros al vi aldonon.<em class="versenr"> 25</em> Ĉar al tiu, kiu havas, estos
         donite; sed for de tiu, kiu ne havas, estos prenita eĉ tio, kion
         li havas.
      </p>
      <p class="p"><em class="versenr"> 26</em> Kaj li diris: Tia estas la regno de Dio, kvazaŭ homo ĵetus
         semojn sur la teron,<em class="versenr"> 27</em> kaj dormus kaj leviĝus nokte kaj tage,
         kaj la semoj burĝonus kaj kreskus, li ne scias kiel.<em class="versenr"> 28</em> Aŭtomate
         la tero donas frukton, unue folion, poste spikon, poste plenan
         grenon en spiko.<em class="versenr"> 29</em> Sed kiam la frukto estas preta, li tuj
         svingas la rikoltilon, ĉar venis la rikolto.
      </p>
      <p class="p"><em class="versenr"> 30</em> Kaj li diris: Al kio ni komparu la regnon de Dio? aŭ per kia
         parabolo ni montru ĝin?<em class="versenr"> 31</em> Al sinapa semeto, kiu, kiam ĝi estas
         semita sur la teron, estas pli malgranda ol ĉiuj aliaj semoj,
         kiuj estas sur la tero,<em class="versenr"> 32</em> tamen semite, kreskas kaj fariĝas pli
         granda ol ĉiuj legomoj, kaj elmetas grandajn branĉojn, tiel ke
         sub ĝia ombro povas ekloĝi la birdoj de la ĉielo.
      </p>
      <p class="p"><em class="versenr"> 33</em> Kaj per multaj tiaj paraboloj li parolis al ili la vorton laŭ
         tio, kiel ili povis aŭskulti;<em class="versenr"> 34</em> kaj sen parabolo li ne parolis
         al ili; sed private li klarigis ĉion al siaj disĉiploj.
      </p>
      <p class="p"><em class="versenr"> 35</em> Kaj en tiu tago, kiam vesperiĝis, li diris al ili: Ni transiru
         al la alia bordo.<em class="versenr"> 36</em> Kaj forsendinte la homamason, ili kondukis
         lin kun si, kiel li estis en la ŝipeto. Kaj aliaj ŝipetoj
         akompanis lin.<em class="versenr"> 37</em> Kaj okazis granda ventego, kaj ondoj batis en
         la ŝipeton, tiel ke la ŝipeto estis jam pleniĝanta.<em class="versenr"> 38</em> Kaj li
         estis dormanta en la posta parto sur la kuseno; kaj ili vekis
         lin, kaj diris al li: Majstro, ĉu vi ne zorgas pri tio, ke ni
         pereas?<em class="versenr"> 39</em> Kaj vekite, li admonis la venton, kaj diris al la
         maro: Silentu, kvietiĝu. Kaj la vento ĉesiĝis, kaj fariĝis granda
         sereno.<em class="versenr"> 40</em> Kaj li diris al ili: Kial vi estas timemaj? ĉu vi
         ankoraŭ ne havas fidon?<em class="versenr"> 41</em> Kaj ili timis treege, kaj diris unu al
         alia: Kiu do estas ĉi tiu? ĉar eĉ la vento kaj la maro obeas al
         li.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Kaj ili venis trans la maron en la landon de la Gerasenoj.<em class="versenr"> 2</em> Kaj kiam li elvenis el la ŝipeto, tuj lin renkontis el la tomboj
         viro, havanta malpuran spiriton,<em class="versenr"> 3</em> kiu havis loĝejon en la
         tomboj, kaj jam neniu povis ligi lin eĉ per kateno;<em class="versenr"> 4</em> ĉar li ofte
         estis ĉirkaŭligita per katenoj kaj ĉenoj, kaj la ĉenoj estis
         disŝiritaj de li kaj la katenoj frakasitaj; kaj neniu kapablis
         malsovaĝigi lin.<em class="versenr"> 5</em> Kaj ĉiam, nokte kaj tage, inter la tomboj kaj
         sur la montoj, li kriadis kaj sin tranĉis per ŝtonoj.<em class="versenr"> 6</em> Kaj,
         vidinte Jesuon el malproksime, li kuris kaj adorkliniĝis al li;<em class="versenr"> 7</em> kaj kriante per laŭta voĉo, li diris: Kio estas inter mi kaj vi,
         ho Jesuo, Filo de Dio Plejalta? Mi vin ĵurpetas per Dio, ke vi ne
         turmentu min.<em class="versenr"> 8</em> Ĉar li diris al li: Eliru, ho malpura spirito, el
         la viro.<em class="versenr"> 9</em> Kaj li demandis lin: Kia estas via nomo? Kaj li
         respondis, dirante: Mia nomo estas Legio, ĉar ni estas multaj.<em class="versenr"> 10</em> Kaj li multe petegis, ke li ne forsendu ilin el la lando.<em class="versenr"> 11</em> Kaj
         estis tie sur la monto granda grego da porkoj paŝtiĝantaj.<em class="versenr"> 12</em> Kaj
         ili petegis lin, dirante: Sendu nin en la porkojn, por ke ni
         eniru en ilin.<em class="versenr"> 13</em> Kaj li permesis tion al ili. Kaj elirinte, la
         malpuraj spiritoj eniris en la porkojn; kaj la grego kuris rapide
         malsupren de la krutaĵo en la maron, ĉirkaŭ du miloj, kaj
         sufokiĝis en la maro.<em class="versenr"> 14</em> Kaj iliaj paŝtistoj forkuris, kaj
         rakontis la aferon en la urbo kaj en la kamparo. Kaj oni venis,
         por vidi, kio okazis.<em class="versenr"> 15</em> Kaj ili venis al Jesuo, kaj vidis la
         demonhavinton, kiu havis la legion, sidanta, vestita kaj en sana
         prudento; kaj ili timis.<em class="versenr"> 16</em> Kaj la vidintoj rakontis al ili,
         kiamaniere tio okazis al la demonhavinto, kaj pri la porkoj.<em class="versenr"> 17</em> Kaj ili komencis petegi lin, ke li foriru el iliaj limoj.<em class="versenr"> 18</em> Kaj
         kiam li eniris en la ŝipeton, la demonhavinto petegis lin, ke li
         povu esti kun li.<em class="versenr"> 19</em> Kaj li ne permesis al li, sed diris al li:
         Iru al via domo, al la viaj, kaj rakontu al ili ĉion, kion faris
         la Eternulo por vi, kaj kiel Li kompatis vin.<em class="versenr"> 20</em> Kaj li foriris,
         kaj komencis famigi en Dekapolis ĉion, kion faris Jesuo por li;
         kaj ĉiuj miregis.
      </p>
      <p class="p"><em class="versenr"> 21</em> Kaj kiam Jesuo retransiris en la ŝipeto al la alia bordo,
         granda homamaso kolektiĝis al li; kaj li estis apud la maro.<em class="versenr"> 22</em> Kaj venis unu el la sinagogestroj, nomata Jairo, kaj ekvidinte
         lin, falis antaŭ liaj piedoj,<em class="versenr"> 23</em> kaj insiste lin petegis,
         dirante: Mia filineto estas en lasta ekstremo; venu do kaj metu
         viajn manojn sur ŝin, por ke ŝi saviĝu kaj vivu.<em class="versenr"> 24</em> Kaj li iris
         kun li, kaj granda homamaso sekvis lin kaj premis lin.
      </p>
      <p class="p"><em class="versenr"> 25</em> Kaj virino, kiu jam dek du jarojn havis sangofluon,<em class="versenr"> 26</em> kaj
         multe suferis pro multaj kuracistoj, kaj elspezis sian tutan
         havon, kaj estis neniel helpita, sed kontraŭe eĉ pli malsaniĝis,<em class="versenr"> 27</em> aŭdinte pri Jesuo, venis en la homamaso malantaŭ lin, kaj
         tuŝis lian mantelon.<em class="versenr"> 28</em> Ĉar ŝi diris: Se mi nur tuŝos lian
         mantelon, mi estos sanigita.<em class="versenr"> 29</em> Kaj tuj la fonto de ŝia sango
         sekiĝis, kaj ŝi korpe sentis, ke ŝi resaniĝis el sia malsano.<em class="versenr"> 30</em> Kaj Jesuo, tuj sentante en si, ke la potenco eliris, turnis sin
         en la homamaso, kaj diris: Kiu tuŝis mian veston?<em class="versenr"> 31</em> Kaj liaj
         disĉiploj diris al li: Vi vidas la homamason, premantan vin, kaj
         ĉu vi diras: Kiu min tuŝis?<em class="versenr"> 32</em> Kaj li ĉirkaŭrigardis, por vidi
         tiun, kiu tion faris.<em class="versenr"> 33</em> Sed la virino, timigita kaj tremanta,
         sciante, kio fariĝis al ŝi, venis kaj falis antaŭ li, kaj diris
         al li la tutan veron.<em class="versenr"> 34</em> Kaj li diris al ŝi: Filino, via fido vin
         savis; iru en paco, kaj estu sana el via malsano.
      </p>
      <p class="p"><em class="versenr"> 35</em> Dum li ankoraŭ parolis, oni venis el la domo de la
         sinagogestro, dirante: Via filino mortis; kial vi ankoraŭ ĝenas
         la instruiston?<em class="versenr"> 36</em> Sed Jesuo, ne atentante la parolon diritan,
         diris al la sinagogestro: Ne timu, nur kredu.<em class="versenr"> 37</em> Kaj li ne
         permesis al iu sekvi kun li, krom Petro kaj Jakobo, kaj Johano,
         frato de Jakobo.<em class="versenr"> 38</em> Kaj ili venis al la domo de la sinagogestro,
         kaj li vidis tumulton, kaj homojn plorantajn kaj funebre
         ĝemantajn.<em class="versenr"> 39</em> Kaj enirinte, li diris al ili: Kial vi tumultas kaj
         ploras? la infanino ne mortis, sed dormas.<em class="versenr"> 40</em> Kaj ili mokridis
         lin. Tamen, foriginte ĉiujn, li kondukis la patron de la infanino
         kaj la patrinon, kaj tiujn, kiuj estis kun li, kaj eniris tien,
         kie estis la infanino.<em class="versenr"> 41</em> Kaj preninte la manon de la infanino,
         li diris al ŝi: Talita kumi; tio estas: Knabineto, mi diras al
         vi: Leviĝu.<em class="versenr"> 42</em> Kaj tuj leviĝis la knabineto kaj piediris; ĉar ŝi
         estis dekdujara. Kaj ili miris kun granda mirego.<em class="versenr"> 43</em> Kaj li
         severe admonis ilin, ke neniu sciiĝu pri tio; kaj li ordonis doni
         al ŝi manĝi.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Kaj li eliris de tie, kaj venis en sian patrujon; kaj liaj
         disĉiploj lin sekvis.<em class="versenr"> 2</em> Kaj kiam venis la sabato, li komencis
         instrui en la sinagogo; kaj multaj, lin aŭdante, miris, dirante:
         De kie tiu viro havas tion? kaj: Kia estas la saĝeco donita al
         li? kaj kiaj estas tiaj potencaĵoj farataj per liaj manoj?<em class="versenr"> 3</em> Ĉu
         ĉi tiu ne estas la ĉarpentisto, filo de Maria, kaj frato de
         Jakobo kaj Joses kaj Judas kaj Simon? kaj ĉu liaj fratinoj ne
         estas ĉi tie ĉe ni? Kaj ili ofendiĝis pro li.<em class="versenr"> 4</em> Kaj Jesuo diris
         al ili: Profeto ne estas sen honoro, krom en sia patrujo kaj
         inter siaj parencoj kaj en sia domo.<em class="versenr"> 5</em> Kaj li povis tie fari
         nenian potencaĵon, krom tio, ke li metis la manojn sur kelkajn
         senfortulojn kaj ilin resanigis.<em class="versenr"> 6</em> Kaj li miris pro ilia
         nekredemo.
      </p>
      <p class="p">Kaj li rondevizitis la vilaĝojn, instruante.</p>
      <p class="p"><em class="versenr"> 7</em> Kaj li alvokis al si la dek du, kaj komencis forsendi ilin
         duope; kaj li donis al ili aŭtoritaton super malpuraj spiritoj;<em class="versenr"> 8</em> kaj li ordonis, ke ili portu nenion por la vojo krom nur bastono ― nek panon, nek
         saketon, nek monon en sia zono;<em class="versenr"> 9</em> sed ili iru
         piedvestitaj per sandaloj, kaj ne surmetu du tunikojn.<em class="versenr"> 10</em> Kaj li
         diris al ili: Kie ajn vi eniros en domon, tie loĝu, ĝis vi
         foriros el tiu loko.<em class="versenr"> 11</em> Kaj se ie ajn oni vin ne akceptos, nek
         vin aŭskultos, tiam el tie forirante, deskuu la polvon, kiu estas
         sub viaj piedoj, por atesto al ili.<em class="versenr"> 12</em> Kaj foririnte, ili
         predikis, ke oni pentu.<em class="versenr"> 13</em> Kaj ili elpeladis multajn demonojn,
         kaj ŝmiradis per oleo multajn malsanulojn kaj ilin sanigadis.
      </p>
      <p class="p"><em class="versenr"> 14</em> Kaj la reĝo Herodo aŭdis pri tio, ĉar lia nomo jam konatiĝis;
         kaj li diris: Johano, la Baptisto, leviĝis el la mortintoj, kaj
         tial tiuj potencaĵoj energias en li.<em class="versenr"> 15</em> Sed aliaj diris: Tiu
         estas Elija. Kaj aliaj diris: Tiu estas profeto, kvazaŭ unu el la
         profetoj.<em class="versenr"> 16</em> Sed, tion aŭdinte, Herodo diris: Johano, kiun mi
         senkapigis, leviĝis.<em class="versenr"> 17</em> Ĉar Herodo mem jam sendis, kaj arestis
         Johanon, kaj ligis lin en malliberejo pro Herodias, kiu estis
         edzino de lia frato Filipo, ĉar li estis edziĝinta kun ŝi.<em class="versenr"> 18</em> Ĉar
         Johano diris al Herodo: Ne decas, ke vi havu la edzinon de via
         frato.<em class="versenr"> 19</em> Kaj Herodias klopodis kontraŭ li, kaj deziris mortigi
         lin, kaj ne povis;<em class="versenr"> 20</em> ĉar Herodo timis Johanon, sciante, ke li
         estas viro justa kaj sankta, kaj nepre gardis lin. Kaj
         aŭskultante lin, li embarasiĝis, kaj aŭskultis lin volonte.<em class="versenr"> 21</em> Kaj kiam venis oportuna tago, kiam Herodo pro sia naskotago faris
         vespermanĝon al siaj nobeloj kaj milestroj kaj ĉefoj de Galileo,<em class="versenr"> 22</em> eniris la filino de Herodias mem kaj dancis, kaj ŝi plaĉis al
         Herodo kaj al liaj kunmanĝantoj; kaj la reĝo diris al la knabino:
         Petu de mi, kion ajn vi volas, kaj mi tion donos al vi.<em class="versenr"> 23</em> Kaj li
         ĵuris al ŝi: Kion ajn vi petos de mi, mi tion donos al vi, ĝis
         duono de mia regno.<em class="versenr"> 24</em> Kaj elirinte, ŝi diris al sia patrino:
         Kion mi petu? Kaj tiu diris: La kapon de Johano, la Baptisto.<em class="versenr"> 25</em> Kaj ŝi tuj eniris rapide al la reĝo, kaj petis, dirante: Mi
         deziras, ke vi tuj donu al mi sur plado la kapon de Johano, la
         Baptisto.<em class="versenr"> 26</em> Kaj la reĝo fariĝis tre malĝoja; tamen pro siaj
         ĵuroj kaj pro la kunmanĝantoj li ne volis rifuzi al ŝi.<em class="versenr"> 27</em> Kaj
         tuj la reĝo elsendis soldaton el sia gardistaro, kaj ordonis
         alporti lian kapon; kaj elirinte, tiu senkapigis lin en la
         malliberejo,<em class="versenr"> 28</em> kaj alportis lian kapon sur plado, kaj donis ĝin
         al la knabino; kaj la knabino donis ĝin al sia patrino.<em class="versenr"> 29</em> Kaj
         kiam liaj disĉiploj aŭdis, ili venis kaj forportis lian korpon,
         kaj metis ĝin en tombon.
      </p>
      <p class="p"><em class="versenr"> 30</em> Kaj la apostoloj kolektiĝis al Jesuo, kaj rakontis al li ĉion,
         kion ili faris kaj instruis.<em class="versenr"> 31</em> Kaj li diris al ili: Venu mem
         aparte en dezertan lokon, kaj iom ripozu. Ĉar estis multaj
         venantaj kaj irantaj, kaj ili ne havis oportunon eĉ por manĝi.<em class="versenr"> 32</em> Kaj ili foriris en la ŝipeto al dezerta loko aparte.<em class="versenr"> 33</em> Kaj oni
         vidis ilin forirantajn, kaj multaj rekonis ilin, kaj piede oni
         kuris tien el ĉiuj urboj kaj antaŭvenis ilin.<em class="versenr"> 34</em> Kaj li elvenis,
         kaj vidis grandan homamason, kaj li kortuŝiĝis pri ili, ĉar ili
         estis kiel ŝafoj ne havantaj paŝtiston; kaj li komencis instrui
         al ili multon.<em class="versenr"> 35</em> Kaj kiam la horo jam estis malfrua, liaj
         disĉiploj venis al li, kaj diris: La loko estas dezerta, kaj la
         horo estas jam malfrua;<em class="versenr"> 36</em> forsendu ilin, por ke ili iru en la
         ĉirkaŭajn kampojn kaj vilaĝojn kaj aĉetu por si manĝaĵon.<em class="versenr"> 37</em> Sed
         li responde diris al ili: Vi donu al ili manĝi. Kaj ili diris al
         li: Ĉu ni iru kaj aĉetu panojn por ducent denaroj, kaj donu al
         ili manĝi?<em class="versenr"> 38</em> Kaj li diris al ili: Kiom da panoj vi havas? iru,
         por vidi. Kaj sciiĝinte, ili diris: Kvin, kaj du fiŝojn.<em class="versenr"> 39</em> Kaj
         li ordonis al ili, ke ĉiuj sidiĝu laŭgrupe sur la verda herbo.<em class="versenr"> 40</em> Kaj ili sidiĝis en aroj, centope kaj kvindekope.<em class="versenr"> 41</em> Kaj li prenis
         la kvin panojn kaj la du fiŝojn, kaj suprenrigardinte al la
         ĉielo, li benis kaj dispecigis la panojn, kaj donis al la
         disĉiploj, por meti antaŭ ilin; kaj li dividis la du fiŝojn inter
         ĉiuj.<em class="versenr"> 42</em> Kaj ĉiuj manĝis kaj satiĝis.<em class="versenr"> 43</em> Kaj oni kolektis da
         fragmentoj dek du korbojn, kaj ankaŭ el la fiŝoj.<em class="versenr"> 44</em> Kaj tiuj,
         kiuj manĝis la panojn, estis kvin mil viroj.
      </p>
      <p class="p"><em class="versenr"> 45</em> Kaj tuj li devigis siajn disĉiplojn eniri en la ŝipeton kaj
         iri antaŭ li al la alia bordo, al Betsaida, dum li forsendos la
         homamason.<em class="versenr"> 46</em> Kaj adiaŭinte ilin, li foriris sur la monton, por
         preĝi.<em class="versenr"> 47</em> Kaj kiam vesperiĝis, la ŝipeto estis meze de la maro,
         kaj li sola sur la tero.<em class="versenr"> 48</em> Kaj vidante ilin laborantaj en
         malfacila remado, ĉar la vento estis kontraŭa al ili, ĉirkaŭ la
         kvara gardoparto de la nokto li venis al ili, irante sur la maro,
         kaj li volis preterpasi ilin;<em class="versenr"> 49</em> sed ili, vidante lin iranta sur
         la maro, supozis, ke ĝi estas fantomo, kaj ili ekkriis;<em class="versenr"> 50</em> ĉar
         ĉiuj vidis lin kaj maltrankviliĝis. Sed li tuj parolis kun ili,
         kaj diris al ili: Kuraĝu; ĝi estas mi; ne timu.<em class="versenr"> 51</em> Kaj li
         supreniris al ili en la ŝipeton, kaj la vento ĉesiĝis; kaj ili
         sentis grandan miregon;<em class="versenr"> 52</em> ĉar ili ne komprenis pri la panoj, ĉar
         ilia koro estis sensenta.
      </p>
      <p class="p"><em class="versenr"> 53</em> Kaj transirinte, ili alvenis teren ĉe Genesaret, kaj alligis
         la ŝipeton.<em class="versenr"> 54</em> Kaj kiam ili estis elŝipiĝintaj, tuj oni rekonis
         lin,<em class="versenr"> 55</em> kaj kuris tra tiu tuta regiono, kaj komencis ĉirkaŭporti
         la malsanulojn sur iliaj litoj tien, kie ili aŭdis, ke li estas.<em class="versenr"> 56</em> Kaj kien ajn li eniris, en vilaĝojn aŭ en urbojn aŭ sur la
         kamparon, ili demetis la malsanulojn sur la placoj, kaj petegis
         lin, ke ili tuŝu nur la randon de lia vesto; kaj ĉiuj, kiuj
         tuŝis, resaniĝis.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Kaj kolektiĝis al li la Fariseoj kaj iuj el la skribistoj, kiuj
         venis el Jerusalem,<em class="versenr"> 2</em> kaj jam vidis, ke kelkaj el liaj disĉiploj
         manĝas panon kun manoj profanaj, tio estas nelavitaj.<em class="versenr"> 3</em> Kaj la
         Fariseoj kaj ĉiuj Judoj, se ili ne lavis zorge la manojn, ne
         manĝas, tenante la tradicion de la antaŭuloj;<em class="versenr"> 4</em> kaj veninte el
         komercejo, ili ne manĝas, ne sin lavinte; kaj estas multaj aliaj
         aferoj, kiujn ili ricevis por observi, trempon de pokaloj kaj
         mezurpotoj kaj kupraj vazoj.<em class="versenr"> 5</em> Kaj lin demandis la Fariseoj kaj
         la skribistoj: Kial ne faras viaj disĉiploj laŭ la tradicio de la
         antaŭuloj, sed manĝas panon kun manoj profanaj?<em class="versenr"> 6</em> Kaj li diris al
         ili: Bone profetis Jesaja pri vi hipokrituloj, kiel estas
         skribite:
      </p>
      <p class="indent">
         <p class="verse_indent_cont">Ĉi tiu popolo honoras Min per siaj lipoj,<br>
            Sed ilia koro estas malproksime de Mi.
         </p>
         <p class="verse_indent"><span class="versenr_indent">7</span> <span class="versetext_indent">Sed vane ili Min adoras,<br>
               Instruante kiel doktrinojn ordonojn de homoj.</span></p>
      </p>
      <p class="p"><em class="versenr"> 8</em> Ĉar, forlasinte la ordonon de Dio, vi tenas la tradicion de
         homoj.<em class="versenr"> 9</em> Kaj li diris al ili: Efektive vi forrifuzas la ordonon
         de Dio, por observi vian tradicion.<em class="versenr"> 10</em> Ĉar Moseo diris: Respektu
         vian patron kaj vian patrinon; kaj: Kiu malbenas sian patron aŭ
         sian patrinon, tiu nepre mortu.<em class="versenr"> 11</em> Sed vi diras: Se iu diros al
         sia patro aŭ sia patrino: Korban, tio estas Oferdono, estu tio,
         per kio vi povus profiti de mi,<em class="versenr"> 12</em> vi jam ne permesas al li fari
         ion por sia patro aŭ sia patrino;<em class="versenr"> 13</em> vantigante la vorton de Dio
         per via tradicio, kiun vi transdonis; kaj multajn tiajn aferojn
         vi faras.<em class="versenr"> 14</em> Kaj denove alvokinte la homamason, li diris al ili:
         Ĉiuj min aŭskultu kaj komprenu:<em class="versenr"> 15</em> ekzistas nenio, kio, enirante
         en homon de ekstere, povas lin profani; sed kio eliras el homo,
         tio profanas la homon.<em class="versenr"> 16</em> Kiu havas orelojn por aŭdi, tiu aŭdu.<em class="versenr"> 17</em> Kaj kiam li eniris en domon for de la homamaso, liaj disĉiploj
         demandis lin pri la parabolo.<em class="versenr"> 18</em> Kaj li diris al ili: Ĉu vi ankaŭ
         estas tiel sen kompreno? Ĉu vi ne konscias, ke ĉio, eniranta de
         ekstere en homon, ne povas profani lin;<em class="versenr"> 19</em> ĉar ĝi eniras ne en
         lian koron, sed en la ventron, kaj eliras en apartan lokon? Tion
         li diris, indigante ĉiajn manĝaĵojn.<em class="versenr"> 20</em> Kaj li diris: Kio elvenas
         el homo, tio profanas la homon.<em class="versenr"> 21</em> Ĉar de interne, el la koro de
         homoj, eliras malvirtaj pensoj, malĉastaĵoj,<em class="versenr"> 22</em> ŝteloj, mortigoj,
         adultoj, avideco, malindaĵoj, ruzeco, voluptoj, malica okulo,
         blasfemo, aroganteco, malsaĝeco;<em class="versenr"> 23</em> ĉiuj tiuj malbonoj elvenas de
         interne kaj profanas la homon.
      </p>
      <p class="p"><em class="versenr"> 24</em> Kaj irinte de tie, li venis en la limojn de Tiro kaj Cidon.
         Kaj enirinte en domon, li volis, ke neniu sciu; sed li ne povis
         esti kaŝita.<em class="versenr"> 25</em> Sed aŭdinte pri li, iu virino, kies filineto
         havis malpuran spiriton, venis kaj falis antaŭ liaj piedoj.<em class="versenr"> 26</em> Kaj la virino estis Grekino, rase Sirofenika. Kaj ŝi petis lin,
         ke li elpelu la demonon el ŝia filino.<em class="versenr"> 27</em> Kaj li diris al ŝi:
         Lasu unue satigi la infanojn, ĉar ne decas preni la panon de la
         infanoj kaj ĵeti ĝin al la hundetoj.<em class="versenr"> 28</em> Sed ŝi respondis kaj
         diris al li: Jes, Sinjoro; ĉar eĉ la hundetoj sub la tablo manĝas
         el la panpecetoj de la infanoj.<em class="versenr"> 29</em> Kaj li diris al ŝi: Pro ĉi tiu
         vorto iru vian vojon; la demono eliris el via filino.<em class="versenr"> 30</em> Kaj kiam
         ŝi iris en sian domon, ŝi trovis la infaninon kuŝigita sur la
         lito, kaj la demonon foririnta.
      </p>
      <p class="p"><em class="versenr"> 31</em> Kaj denove foririnte el la limoj de Tiro, li venis tra Cidon
         al la Galilea Maro, tra la mezo de la limoj de Dekapolis.<em class="versenr"> 32</em> Kaj
         oni kondukis al li viron surdan kaj apenaŭ parolkapablan, kaj
         petis lin, ke li metu sian manon sur lin.<em class="versenr"> 33</em> Kaj kondukinte lin
         el la homamaso en apartan lokon, li metis siajn fingrojn en liajn
         orelojn, kaj kraĉinte, li tuŝis lian langon;<em class="versenr"> 34</em> kaj
         suprenrigardinte al la ĉielo, li ĝemis, kaj diris al li: Efata,
         tio estas: Malfermiĝu.<em class="versenr"> 35</em> Kaj liaj oreloj malfermiĝis, kaj la
         ligilo de lia lango malstreĉiĝis, kaj li parolis klare.<em class="versenr"> 36</em> Kaj li
         admonis ilin, ke oni diru tion al neniu; sed ju pli li
         malpermesis, des pli multe ili ĉie sciigis ĝin.<em class="versenr"> 37</em> Kaj
         supermezure ili miregis, dirante: Li faris ĉion bone; li igas la
         surdulojn aŭdi, kaj la mutulojn paroli.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">En tiuj tagoj, kiam denove estis granda homamaso, kaj ili
         nenion havis manĝi, li alvokis al si siajn disĉiplojn, kaj diris
         al ili:<em class="versenr"> 2</em> Mi kortuŝiĝas pro la homamaso, ĉar jam tri tagojn ili
         restas ĉe mi kaj nenion havas manĝi;<em class="versenr"> 3</em> kaj se mi forsendos ilin
         fastantaj al iliaj domoj, ili laciĝos sur la vojo; kaj iuj el ili
         venis de malproksime.<em class="versenr"> 4</em> Kaj liaj disĉiploj respondis al li: De
         kie oni povos satigi ĉi tiujn homojn per panoj ĉi tie en dezerto?<em class="versenr"> 5</em> Kaj li demandis ilin: Kiom da panoj vi havas? Kaj ili diris:
         Sep.<em class="versenr"> 6</em> Kaj li ordonis al la homamaso sidiĝi sur la tero; kaj li
         prenis la sep panojn, kaj doninte dankon, li dispecigis ilin, kaj
         donis al la disĉiploj por disdoni; kaj ili disdonis al la
         homamaso.<em class="versenr"> 7</em> Kaj ili havis kelkajn malgrandajn fiŝojn; kaj beninte
         ilin, li ordonis disdoni ilin ankaŭ.<em class="versenr"> 8</em> Kaj ili manĝis kaj
         satiĝis; kaj oni kolektis da postrestintaj fragmentoj sep
         korbegojn.<em class="versenr"> 9</em> Kaj ili estis proksimume kvar mil, kaj li forsendis
         ilin.<em class="versenr"> 10</em> Kaj tuj enirinte en la ŝipeton kun siaj disĉiploj, li
         iris al la regiono Dalmanuta.
      </p>
      <p class="p"><em class="versenr"> 11</em> Kaj alvenis la Fariseoj, kaj komencis diskuti kun li, serĉante
         ĉe li signon el la ĉielo, por provi lin.<em class="versenr"> 12</em> Kaj forte ĝeminte en
         sia spirito, li diris: Kial ĉi tiu generacio serĉas signon? vere,
         mi diras al vi: Nenia signo estos donita al ĉi tiu generacio.<em class="versenr"> 13</em> Kaj forlasinte ilin, li denove enŝipiĝis kaj transiris al la alia
         bordo.
      </p>
      <p class="p"><em class="versenr"> 14</em> Kaj ili forgesis preni panojn; kaj nur unu panon ili havis kun
         si en la ŝipeto.<em class="versenr"> 15</em> Kaj li admonis ilin, dirante: Zorgu, gardu
         vin kontraŭ la fermentaĵo de la Fariseoj kaj la fermentaĵo de
         Herodo.<em class="versenr"> 16</em> Kaj ili diskutis unu kun la alia, dirante: Ĉar ni ne
         havas panojn.<em class="versenr"> 17</em> Kaj Jesuo, eksciante tion, diris al ili: Kial vi
         diskutas pro tio, ke vi ne havas panon? ĉu vi ankoraŭ ne konscias
         nek komprenas? ĉu via koro estas obstinigita?<em class="versenr"> 18</em> Okulojn havante,
         ĉu vi ne vidas? kaj orelojn havante, ĉu vi ne aŭdas? kaj ĉu vi ne
         memoras?<em class="versenr"> 19</em> Kiam mi dispecigis la kvin panojn por la kvin mil,
         kiom da korboj da fragmentoj vi kolektis? Ili respondis al li:
         Dek du.<em class="versenr"> 20</em> Kaj kiam la sep por la kvar mil, kiom da korbegoj da
         fragmentoj vi kolektis? Kaj ili respondis al li: Sep.<em class="versenr"> 21</em> Kaj li
         diris al ili: Ĉu vi ankoraŭ ne komprenas?
      </p>
      <p class="p"><em class="versenr"> 22</em> Kaj ili alvenis al Betsaida. Kaj oni alkondukis al li
         blindulon, kaj petegis, ke li tuŝu lin.<em class="versenr"> 23</em> Kaj preninte la manon
         de la blindulo, li elkondukis lin ekster la vilaĝon; kaj kraĉinte
         sur liajn okulojn, kaj surmetinte la manojn sur lin, li demandis
         lin: Ĉu vi vidas ion?<em class="versenr"> 24</em> Kaj li ekrigardis, kaj diris: Mi vidas
         homojn, ĉar mi vidas kvazaŭ arbojn irantajn.<em class="versenr"> 25</em> Tiam denove li
         metis la manojn sur liajn okulojn; kaj li fikse rigardis, kaj
         resaniĝis, kaj vidis ĉion klare.<em class="versenr"> 26</em> Kaj li forsendis lin al lia
         domo, dirante: Nepre ne eniru en la vilaĝon.
      </p>
      <p class="p"><em class="versenr"> 27</em> Kaj eliris Jesuo kaj liaj disĉiploj en la vilaĝojn de Cezarea
         Filipi; kaj sur la vojo li demandis siajn disĉiplojn, dirante al
         ili: Kiu, diras la homoj, ke mi estas?<em class="versenr"> 28</em> Kaj ili respondis al
         li: Johano, la Baptisto; laŭ aliaj: Elija; kaj laŭ aliaj: Unu el
         la profetoj.<em class="versenr"> 29</em> Kaj li demandis ilin: Sed vi ― kiu vi diras, ke mi
         estas? Petro responde diris al li: Vi estas la Kristo.<em class="versenr"> 30</em> Kaj li
         admonis ilin, ke ili diru al neniu pri li.<em class="versenr"> 31</em> Kaj li komencis
         instrui al ili, ke la Filo de homo devas multe suferi, kaj esti
         rifuzita de la pliaĝuloj kaj la ĉefpastroj kaj la skribistoj, kaj
         esti mortigita, kaj post tri tagoj releviĝi.<em class="versenr"> 32</em> Kaj li parolis
         tiun diron malkaŝe. Kaj Petro prenis lin, kaj komencis admoni
         lin.<em class="versenr"> 33</em> Sed turninte sin kaj rigardante la disĉiplojn, li admonis
         Petron, dirante: Iru malantaŭ min, Satano, ĉar vi havas pensojn
         ne laŭ Dio, sed laŭ homoj.<em class="versenr"> 34</em> Kaj alvokinte al si la homamason
         kun siaj disĉiploj, li diris al ili: Se iu volas veni post mi, li
         abnegaciu sin, kaj levu sian krucon, kaj sekvu min.<em class="versenr"> 35</em> Ĉar kiu
         volos savi sian animon, tiu ĝin perdos; kaj kiu perdos sian
         animon pro mi kaj pro la evangelio, tiu ĝin savos.<em class="versenr"> 36</em> Ĉar kiel
         profitus homo, se li gajnus la tutan mondon kaj perdus sian
         animon?<em class="versenr"> 37</em> Ĉar kion homo donu interŝanĝe por sia animo?<em class="versenr"> 38</em> Ĉar
         kiu hontos pri mi kaj miaj paroloj antaŭ ĉi tiu adultema kaj peka
         generacio, pri tiu ankaŭ hontos la Filo de homo, kiam li venos en
         la gloro de sia Patro kun la sanktaj anĝeloj.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj li diris al ili: Vere mi diras al vi: Inter la ĉi tie
         starantaj estas iuj, kiuj neniel gustumos morton, antaŭ ol ili
         vidos la regnon de Dio venintan en potenco.
      </p>
      <p class="p"><em class="versenr"> 2</em> Kaj post ses tagoj Jesuo prenis kun si Petron kaj Jakobon kaj
         Johanon, kaj kondukis ilin solajn sur altan monton aparte; kaj li
         estis aliformita antaŭ ili;<em class="versenr"> 3</em> kaj liaj vestoj fariĝis brilantaj,
         treege blankaj, kiel fulisto sur la tero ne povas blankigi.<em class="versenr"> 4</em> Kaj
         aperis al ili Elija kun Moseo, kaj ili interparoladis kun Jesuo.<em class="versenr"> 5</em> Kaj Petro responde diris al Jesuo: Rabeno, estas bone por ni
         esti ĉi tie; kaj ni faru tri laŭbojn: unu por vi, kaj unu por
         Moseo, kaj unu por Elija.<em class="versenr"> 6</em> Ĉar li ne sciis, kion respondi, ĉar
         ili tre timiĝis.<em class="versenr"> 7</em> Kaj nubo superombris ilin; kaj elvenis voĉo el
         la nubo: Ĉi tiu estas Mia Filo, la amata; aŭskultu lin.<em class="versenr"> 8</em> Kaj
         subite, ĉirkaŭrigardinte, ili jam vidis neniun krom Jesuo sola.
      </p>
      <p class="p"><em class="versenr"> 9</em> Kaj dum ili malsupreniris de la monto, li admonis ilin, ke al
         neniu ili rakontu tion, kion ili vidis, ĝis la Filo de homo
         releviĝos el la mortintoj.<em class="versenr"> 10</em> Kaj ili konservis la diron,
         demandante inter si, kion signifas la releviĝo el la mortintoj.<em class="versenr"> 11</em> Kaj ili demandis lin, dirante: Kial diras la skribistoj, ke
         Elija devas veni antaŭe?<em class="versenr"> 12</em> Kaj li diris al ili: Vere Elija venas
         antaŭe, kaj restarigas ĉion; kaj kiel estas skribite pri la Filo
         de homo, ke li devas multe suferi kaj esti malestimata?<em class="versenr"> 13</em> Sed mi
         diras al vi, ke Elija jam venis, kaj oni faris al li ĉion, kion
         ili volis, kiel estas skribite pri li.
      </p>
      <p class="p"><em class="versenr"> 14</em> Kaj veninte al la disĉiploj, ili vidis grandan homamason
         ĉirkaŭ ili, kaj skribistojn diskutantajn kun ili.<em class="versenr"> 15</em> Kaj tuj la
         homamaso, vidante lin, forte miris, kaj alkuris, kaj salutis lin.<em class="versenr"> 16</em> Kaj li demandis ilin: Pri kio vi diskutas kun ili?<em class="versenr"> 17</em> Kaj unu
         el la amaso respondis al li: Majstro, mi venigis al vi mian
         filon, kiu havas mutan spiriton;<em class="versenr"> 18</em> kaj kie ajn ĝi kaptas lin, ĝi
         ŝiras lin, kaj li ŝaŭmas kaj grincigas la dentojn kaj kadukiĝas;
         kaj mi parolis al viaj disĉiploj, ke ili elpelu ĝin; kaj ili ne
         povis.<em class="versenr"> 19</em> Kaj li respondis al ili, dirante: Ho senfida generacio,
         ĝis kiam mi estos kun vi? ĝis kiam mi toleros vin? venigu lin al
         mi.<em class="versenr"> 20</em> Kaj ili venigis lin al li; kaj vidinte lin, tuj la spirito
         konvulsiigis lin, kaj li falis teren kaj ruliĝis ŝaŭmanta.<em class="versenr"> 21</em> Kaj
         li demandis la patron: De kiom da tempo okazadas ĉi tio al li?
         Kaj li diris: De infaneco.<em class="versenr"> 22</em> Kaj ofte ĝi ĵetis lin en fajron kaj
         en akvon, por pereigi lin; sed se vi povas fari ion, kompatu al
         ni kaj helpu nin.<em class="versenr"> 23</em> Kaj Jesuo diris al li: Kiel, se vi povas!
         Ĉio estas ebla por kredanto.<em class="versenr"> 24</em> Tuj ekkriante, la patro de la
         infano diris: Mi kredas; helpu mian nekredemon.<em class="versenr"> 25</em> Kaj kiam Jesuo
         vidis, ke homamaso alkuras, li severe admonis la malpuran
         spiriton, dirante al ĝi: Vi muta kaj surda spirito, mi ordonas al
         vi: Eliru el li, kaj ne plu eniru en lin.<em class="versenr"> 26</em> Kaj ekkriinte, kaj
         multe konvulsiiginte lin, ĝi eliris; kaj li fariĝis kvazaŭ
         mortinto, tiel ke la plimulto diris: Li mortis.<em class="versenr"> 27</em> Sed Jesuo,
         preninte lin je la mano, levis lin; kaj li stariĝis.<em class="versenr"> 28</em> Kaj kiam
         li eniris en la domon, liaj disĉiploj aparte demandis lin: Kial
         ni ne povis elpeli ĝin?<em class="versenr"> 29</em> Kaj li diris al ili: Ĉi tiu speco
         neniel povas eliri, krom per preĝado.
      </p>
      <p class="p"><em class="versenr"> 30</em> Kaj foririnte, ili trapasis tra Galileo; kaj li deziris, ke
         neniu tion eksciu.<em class="versenr"> 31</em> Ĉar li instruadis siajn disĉiplojn, kaj
         diris al ili: La Filo de homo estas transdonita en la manojn de
         homoj, kaj ili mortigos lin; kaj, mortigite, li leviĝos post tri
         tagoj.<em class="versenr"> 32</em> Sed ili ne komprenis la diron, kaj timis demandi lin.
      </p>
      <p class="p"><em class="versenr"> 33</em> Kaj ili venis al Kapernaum, kaj kiam li estis en la domo, li
         demandis ilin: Pri kio vi diskutis sur la vojo?<em class="versenr"> 34</em> Sed ili
         silentis; ĉar ili diskutis inter si sur la vojo pri tio, kiu
         estas la plej granda.<em class="versenr"> 35</em> Kaj sidiĝinte, li alvokis la dek du, kaj
         diris al ili: Se iu volas esti unua, li estos lasta el ĉiuj, kaj
         servanto de ĉiuj.<em class="versenr"> 36</em> Kaj preninte infanon, li starigis ĝin meze
         de ili; kaj ĉirkaŭbrakinte ĝin, li diris al ili:<em class="versenr"> 37</em> Kiu akceptos
         unu el tiaj infanoj en mia nomo, tiu akceptas min; kaj kiu
         akceptas min, tiu akceptas ne min, sed Tiun, kiu sendis min.
      </p>
      <p class="p"><em class="versenr"> 38</em> Johano diris al li: Majstro, ni vidis iun elpelantan demonojn
         en via nomo; kaj ni malpermesis lin, ĉar li ne sekvas nin.<em class="versenr"> 39</em> Sed
         Jesuo diris: Ne malpermesu lin; ĉar neniu, kiu faros miraklon en
         mia nomo, povos facile paroli malbone pri mi.<em class="versenr"> 40</em> Ĉar tiu, kiu ne
         estas kontraŭ ni, estas por ni.<em class="versenr"> 41</em> Ĉar kiu donos al vi trinki
         tason da akvo, pro tio, ke vi apartenas al Kristo, vere mi diras
         al vi, tiu neniel perdos sian rekompencon.<em class="versenr"> 42</em> Kaj kiu igos fali
         unu el ĉi tiuj malgranduloj, kiuj kredas al mi, estus pli bone
         por tiu, se granda muelŝtono estus pendigita ĉirkaŭ lia kolo, kaj
         se li estus ĵetita en la maron.<em class="versenr"> 43</em> Kaj se via mano faligas vin,
         detranĉu ĝin: estas bone por vi eniri en vivon kripla prefere ol,
         havante du manojn, eniri en Gehenan, en la neestingeblan fajron,<em class="versenr"> 44</em> kie ilia vermo ne pereas kaj la fajro ne estingiĝas.<em class="versenr"> 45</em> Kaj se
         via piedo faligas vin, detranĉu ĝin: estas bone por vi eniri en
         vivon lama prefere ol, havante du piedojn, esti ĵetita en
         Gehenan,<em class="versenr"> 46</em> kie ilia vermo ne pereas kaj la fajro ne estingiĝas.<em class="versenr"> 47</em> Kaj se via okulo faligas vin, elŝiru ĝin: estas bone por vi
         eniri en la regnon de Dio kun unu okulo prefere ol, havante du
         okulojn, esti ĵetita en Gehenan,<em class="versenr"> 48</em> kie ilia vermo ne pereas kaj
         la fajro ne estingiĝas.<em class="versenr"> 49</em> Ĉar ĉiu estos salita per fajro.<em class="versenr"> 50</em> Salo estas bona; sed se la salo fariĝis nesala, kiel vi rebonigos
         ĝin? Havu salon en vi, kaj paciĝu unu kun alia.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Kaj li foriris de tie, kaj venis en la limojn de Judujo kaj
         trans Jordanon; kaj homamasoj kunvenis denove al li, kaj laŭ sia
         kutimo li instruis ilin denove.<em class="versenr"> 2</em> Kaj Fariseoj venis, kaj
         demandis lin, por provi lin: Ĉu estas permesate al viro forsendi
         sian edzinon?<em class="versenr"> 3</em> Kaj li responde diris al ili: Kion Moseo ordonis
         al vi?<em class="versenr"> 4</em> Kaj ili diris: Moseo permesis skribi eksedzigan leteron,
         kaj forsendi ŝin.<em class="versenr"> 5</em> Sed Jesuo diris al ili: Pro la malmoleco de
         via koro li skribis por vi ĉi tiun ordonon.<em class="versenr"> 6</em> Sed de la komenco
         de la kreo: Li faris ilin vira kaj virina.<em class="versenr"> 7</em> Tial viro forlasos
         sian patron kaj sian patrinon, kaj aliĝos al sia edzino,<em class="versenr"> 8</em> kaj
         ili estos unu karno; sekve ili jam estas ne du, sed unu karno.<em class="versenr"> 9</em> Kion do Dio kunigis, tion homo ne disigu.<em class="versenr"> 10</em> Kaj en la domo la
         disĉiploj denove demandis lin pri la afero.<em class="versenr"> 11</em> Kaj li diris al
         ili: Kiu forsendos sian edzinon kaj edziĝos kun alia, tiu adultas
         kontraŭ ŝi;<em class="versenr"> 12</em> kaj se ŝi mem forsendos sian edzon kaj edziniĝos
         kun alia, ŝi adultas.
      </p>
      <p class="p"><em class="versenr"> 13</em> Kaj oni venigis al li infanojn, por ke li tuŝu ilin; kaj la
         disĉiploj admonis ilin.<em class="versenr"> 14</em> Sed Jesuo, vidinte tion, indignis, kaj
         diris al ili: Lasu la infanojn veni al mi; ne malhelpu ilin, ĉar
         el tiaj estas la regno de Dio.<em class="versenr"> 15</em> Vere mi diras al vi: Kiu ne
         akceptos la regnon de Dio kiel infano, tiu neniel eniros en ĝin.<em class="versenr"> 16</em> Kaj li prenis ilin en siaj brakoj, kaj benis ilin, metinte la
         manojn sur ilin.
      </p>
      <p class="p"><em class="versenr"> 17</em> Kaj dum li foriris sur la vojo, unu homo kuris al li kaj
         genuis antaŭ li, kaj demandis lin: Bona Majstro, kion mi faru,
         por ke mi heredu eternan vivon?<em class="versenr"> 18</em> Kaj Jesuo diris al li: Kial vi
         nomas min bona? neniu estas bona krom Unu, nome Dio.<em class="versenr"> 19</em> Vi scias
         la ordonojn: Ne mortigu; Ne adultu; Ne ŝtelu; Ne parolu malveran
         ateston; Ne rabu; Respektu vian patron kaj vian patrinon.<em class="versenr"> 20</em> Kaj
         li responde diris al li: Majstro, ĉion tion mi observis detempe
         de mia juneco.<em class="versenr"> 21</em> Kaj Jesuo, rigardante lin, amis lin, kaj diris
         al li: Unu mankon vi havas; iru, kaj vendu ĉion, kion vi havas,
         kaj donu al malriĉuloj, kaj vi havos trezoron en la ĉielo; kaj
         venu, sekvu min.<em class="versenr"> 22</em> Sed li malgajiĝis ĉe tiu vorto, kaj foriris
         malĝoja; ĉar li havis multajn posedaĵojn.
      </p>
      <p class="p"><em class="versenr"> 23</em> Kaj Jesuo ĉirkaŭrigardis, kaj diris al siaj disĉiploj: Kiel
         malfacile tiuj, kiuj havas riĉon, eniros en la regnon de Dio!<em class="versenr"> 24</em> Kaj la disĉiploj miris pro liaj vortoj. Sed Jesuo, respondante
         denove, diris al ili: Infanoj, kiel malfacile estas por tiuj,
         kiuj fidas al la riĉo, eniri en la regnon de Dio!<em class="versenr"> 25</em> Estas pli
         facile por kamelo iri tra trueton de kudrilo, ol por riĉulo eniri
         en la regnon de Dio.<em class="versenr"> 26</em> Kaj ili forte miregis, dirante al li: Kiu
         do povas esti savita?<em class="versenr"> 27</em> Rigardante ilin, Jesuo diris: Ĉe homoj
         tio estas neebla, sed ne ĉe Dio; ĉar ĉio estas ebla ĉe Dio.<em class="versenr"> 28</em> Petro ekparolis al li: Jen ni ĉion forlasis kaj vin sekvis.<em class="versenr"> 29</em> Jesuo diris: Vere mi diras al vi: Ekzistas neniu, kiu forlasis
         domon aŭ fratojn aŭ fratinojn aŭ patrinon aŭ patron aŭ infanojn
         aŭ kampojn pro mi kaj pro la evangelio,<em class="versenr"> 30</em> kaj kiu ne ricevos
         centoble en ĉi tiu tempo, domojn kaj fratojn kaj fratinojn kaj
         patrinojn kaj infanojn kaj kampojn, kun persekutado; kaj en la
         venonta mondo eternan vivon.<em class="versenr"> 31</em> Sed multaj unuaj estos lastaj,
         kaj lastaj estos unuaj.
      </p>
      <p class="p"><em class="versenr"> 32</em> Kaj ili estis sur la vojo suprenirantaj al Jerusalem, kaj
         Jesuo iris antaŭ ili; kaj ili miregis, kaj la sekvantoj timis.
         Kaj li prenis al si denove la dek du, kaj ekparolis pri tio, kio
         okazos al li, dirante:<em class="versenr"> 33</em> Jen ni supreniras al Jerusalem; kaj la
         Filo de homo estos transdonita al la ĉefpastroj kaj la
         skribistoj; kaj ili kondamnos lin al morto kaj transdonos lin al
         la nacianoj;<em class="versenr"> 34</em> kaj ili lin mokos kaj sur lin kraĉos kaj lin
         skurĝos kaj lin mortigos; kaj post tri tagoj li releviĝos.
      </p>
      <p class="p"><em class="versenr"> 35</em> Kaj alproksimiĝis al li Jakobo kaj Johano, filoj de Zebedeo,
         dirante al li: Majstro, ni deziras, ke, kion ajn ni petos de vi,
         vi tion faru por ni.<em class="versenr"> 36</em> Kaj li diris al ili: Kion vi volas, ke mi
         faru por vi?<em class="versenr"> 37</em> Kaj ili diris al li: Permesu, ke ni povu sidi,
         unu dekstre de vi kaj la dua maldekstre, en via gloro.<em class="versenr"> 38</em> Sed
         Jesuo diris al ili: Vi ne scias, kion vi petas. Ĉu vi povas
         trinki la kalikon, kiun mi trinkas? aŭ esti baptitaj per la
         bapto, per kiu mi estas baptata?<em class="versenr"> 39</em> Kaj ili diris al li: Ni
         povas. Kaj Jesuo diris al ili: La kalikon, kiun mi trinkas, vi
         trinkos, kaj per la bapto, per kiu mi estas baptata, vi estos
         baptitaj;<em class="versenr"> 40</em> sed sidi dekstre de mi aŭ maldekstre, tion doni ne
         apartenas al mi; sed ĝi estas por tiuj, por kiuj ĝi estas
         preparita.<em class="versenr"> 41</em> Kaj aŭdinte, la dek ekindignis kontraŭ Jakobo kaj
         Johano.<em class="versenr"> 42</em> Kaj Jesuo, alvokinte ilin al si, diris al ili: Vi
         scias, ke tiuj, kiuj pretendas regi la nacianojn, kondutas kiel
         sinjoroj super ili, kaj iliaj granduloj ekzercas aŭtoritaton
         super ili.<em class="versenr"> 43</em> Sed ne tiel estos inter vi; sed kiu volas esti
         granda inter vi, tiu estu via servanto;<em class="versenr"> 44</em> kaj kiu volas esti la
         unua inter vi, tiu estu sklavo de ĉiuj.<em class="versenr"> 45</em> Ĉar la Filo de homo
         venis, ne por esti servata, sed por servi, kaj por doni sian
         vivon kiel elaĉeton por multaj.
      </p>
      <p class="p"><em class="versenr"> 46</em> Kaj ili venis al Jeriĥo; kaj kiam li foriris el Jeriĥo kun
         siaj disĉiploj kaj granda homamaso, la filo de Timeo, Bartimeo,
         blinda almozulo, sidis apud la vojo.<em class="versenr"> 47</em> Kaj aŭdinte, ke ĉeestas
         Jesuo, la Nazaretano, li ekkriis, kaj diris: Jesuo, filo de
         David, kompatu min.<em class="versenr"> 48</em> Kaj multaj admonis lin, ke li silentu; sed
         li des pli forte kriis: Ho Filo de David, kompatu min!<em class="versenr"> 49</em> Kaj
         Jesuo haltis, kaj diris: Alvoku lin. Kaj oni alvokis la
         blindulon, dirante al li: Kuraĝu; leviĝu, li vin alvokas.<em class="versenr"> 50</em> Kaj
         li forĵetis sian veston, kaj eksaltis kaj venis al Jesuo.<em class="versenr"> 51</em> Kaj
         Jesuo responde al li diris: Kion vi volas, ke mi faru al vi? Kaj
         la blindulo diris al li: Rabeno mia, ke mi ricevu vidpovon.<em class="versenr"> 52</em> Kaj Jesuo diris al li: Iru; via fido vin savis. Kaj tuj li
         ricevis vidpovon, kaj sekvis lin sur la vojo.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj kiam ili alproksimiĝis al Jerusalem, al Betfage kaj
         Betania, apud la monto Olivarba, li sendis du el siaj disĉiploj,<em class="versenr"> 2</em> kaj diris al ili: Iru en la vilaĝon, kiu estas kontraŭ vi, kaj
         enirinte ĝin, vi tuj trovos azenidon alligitan, sur kiu ankoraŭ
         neniu iam sidis; malligu kaj alkonduku ĝin.<em class="versenr"> 3</em> Kaj se iu diros al
         vi: Kial vi faras tion? respondu: La Sinjoro bezonas ĝin; kaj tuj
         li sendos ĝin ĉi tien.<em class="versenr"> 4</em> Kaj ili iris, kaj trovis azenidon
         alligitan apud pordo ekstere sur la strato; kaj ili malligis ĝin.<em class="versenr"> 5</em> Kaj iuj apudstarantoj diris al ili: Kion vi faras, malligante
         la azenidon?<em class="versenr"> 6</em> Sed ili respondis al ili, kiel Jesuo diris; kaj
         ili lasis ilin.<em class="versenr"> 7</em> Kaj ili alkondukis la azenidon al Jesuo, kaj
         metis sur ĝin siajn vestojn; kaj li sidis sur ĝi.<em class="versenr"> 8</em> Kaj multaj
         sternis siajn vestojn sur la vojo, kaj aliaj sternis foliarojn,
         tranĉinte ilin el la kampoj.<em class="versenr"> 9</em> Kaj kriis la antaŭirantoj kaj la
         sekvantoj: Hosana! Estu benata tiu, kiu venas en la nomo de la
         Eternulo;<em class="versenr"> 10</em> Estu benata la venanta regno de nia patro David;
         Hosana en la supera alto!
      </p>
      <p class="p"><em class="versenr"> 11</em> Kaj li eniris en Jerusalemon, en la templon; kaj kiam li
         ĉirkaŭrigardis ĉion, kaj la horo jam vesperiĝis, li foriris al
         Betania kun la dek du.
      </p>
      <p class="p"><em class="versenr"> 12</em> Kaj la morgaŭan tagon, post ilia eliro el Betania, li
         malsatis.<em class="versenr"> 13</em> Kaj vidinte el malproksime figarbon havantan
         foliojn, li aliris, por trovi, se eble, ion sur ĝi; kaj veninte
         al ĝi, li trovis nenion krom folioj, ĉar la tempo de figoj
         ankoraŭ ne venis.<em class="versenr"> 14</em> Kaj responde li diris al ĝi: Neniu por ĉiam
         manĝu frukton el vi. Kaj aŭdis la disĉiploj.
      </p>
      <p class="p"><em class="versenr"> 15</em> Kaj ili venis en Jerusalemon; kaj enirinte en la templon, li
         komencis elpeli la vendantojn kaj la aĉetantojn en la templo, kaj
         renversis la tablojn de la monŝanĝistoj kaj la seĝojn de la
         vendantoj de kolomboj;<em class="versenr"> 16</em> kaj ne permesis, ke oni portu ian vazon
         tra la templo.<em class="versenr"> 17</em> Kaj li instruis, kaj diris al ili: Ĉu ne estas
         skribite: Mia domo estos nomata domo de preĝo por ĉiuj popoloj?
         Sed vi faris ĝin kaverno de rabistoj.<em class="versenr"> 18</em> Kaj la ĉefpastroj kaj la
         skribistoj aŭdis tion, kaj serĉis, kiamaniere pereigi lin; ĉar
         ili timis lin, ĉar la tuta homamaso miregis pro lia instruado.
      </p>
      <p class="p"><em class="versenr"> 19</em> Kaj kiam vesperiĝis, li eliris el la urbo.
      </p>
      <p class="p"><em class="versenr"> 20</em> Kaj matene, preterpasante, ili vidis la figarbon forvelkinta
         de la radikoj.<em class="versenr"> 21</em> Kaj rememorinte, Petro diris al li: Rabeno, jen
         forvelkis la figarbo, kiun vi malbenis.<em class="versenr"> 22</em> Kaj responde Jesuo
         diris al ili: Havu fidon al Dio.<em class="versenr"> 23</em> Vere mi diras al vi: Se iu
         diros al ĉi tiu monto: Estu formovita kaj ĵetita en la maron, kaj
         ne dubos en sia koro, sed kredos, ke okazos tio, kion li diras,
         tiu ĝin havos.<em class="versenr"> 24</em> Pro tio mi diras al vi: Kion ajn vi petos,
         preĝante, kredu, ke vi tion jam ricevis, kaj vi ĝin havos.<em class="versenr"> 25</em> Kaj
         kiam vi staras preĝante, pardonu, se vi havas ion kontraŭ iu; por
         ke ankaŭ via Patro, kiu estas en la ĉielo, pardonu al vi viajn
         erarojn.<em class="versenr"> 26</em> Sed se vi ne pardonos, ankaŭ via Patro, kiu estas en
         la ĉielo, ne pardonos viajn erarojn.
      </p>
      <p class="p"><em class="versenr"> 27</em> Kaj ili denove venis al Jerusalem; kaj dum li ĉirkaŭiris en la
         templo, la ĉefpastroj kaj la skribistoj kaj la pliaĝuloj venis al
         li,<em class="versenr"> 28</em> kaj diris al li: Laŭ kia aŭtoritato vi faras ĉi tion? aŭ
         kiu donis al vi tian aŭtoritaton, ke vi faru ĉi tion?<em class="versenr"> 29</em> Sed
         Jesuo diris al ili: Mi faros al vi unu demandon, kaj respondu al
         mi, kaj mi diros al vi, laŭ kia aŭtoritato mi faras ĉi tion.<em class="versenr"> 30</em> La baptado de Johano, ĉu ĝi estis el la ĉielo, aŭ el homoj?
         respondu al mi.<em class="versenr"> 31</em> Kaj ili diskutis inter si, dirante: Se ni
         diros: El la ĉielo, li diros: Kial do vi ne kredis al li?<em class="versenr"> 32</em> Sed
         se ni diros: El homoj ― ili timis la popolon, ĉar ĉiuj opiniis, ke
         Johano efektive estis profeto.<em class="versenr"> 33</em> Kaj responde ili diris al
         Jesuo: Ni ne scias. Kaj Jesuo diris al ili: Kaj mi ne diras al
         vi, laŭ kia aŭtoritato mi faras ĉi tion.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj li komencis paroli al ili per paraboloj. Vinberĝardenon
         plantis unu viro, kaj ĉirkaŭmetis plektobarilon, kaj fosis
         vinpremejon, kaj konstruis turon, kaj luigis ĝin al kultivistoj,
         kaj forvojaĝis.<em class="versenr"> 2</em> Kaj li sendis sklavon en la ĝusta tempo al la
         kultivistoj, por ricevi de la kultivistoj el la fruktoj de la
         vinberejo.<em class="versenr"> 3</em> Kaj ili kaptis lin kaj skurĝis lin, kaj forsendis
         lin senhava.<em class="versenr"> 4</em> Kaj poste li sendis al ili duan sklavon; kaj ili
         lin kapvundis kaj malhonoris.<em class="versenr"> 5</em> Kaj li sendis alian, kaj ili
         mortigis lin; kaj multajn aliajn; skurĝante unujn, kaj mortigante
         aliajn.<em class="versenr"> 6</em> Li havis ankoraŭ unu amatan filon: li sendis lin ankaŭ
         la lastan al ili, dirante: Ili respektos mian filon.<em class="versenr"> 7</em> Sed tiuj
         kultivistoj diris inter si: Ĉi tiu estas la heredonto; venu, ni
         mortigu lin, kaj la heredaĵo estos nia.<em class="versenr"> 8</em> Kaj ili kaptis kaj
         mortigis lin, kaj elĵetis lin ekster la vinberejon.<em class="versenr"> 9</em> Kion do
         faros la sinjoro de la vinberejo? li venos kaj pereigos la
         kultivistojn, kaj donos la vinberejon al aliaj.<em class="versenr"> 10</em> Ĉu vi ne legis
         tiun skribon:
      </p>
      <p class="indent">
         <p class="verse_indent_cont">Ŝtono, kiun malŝatis la konstruantoj,<br>
            Fariĝis ŝtono bazangula;
         </p>
         <p class="verse_indent"><span class="versenr_indent">11</span> <span class="versetext_indent">De la Eternulo ĉi tio fariĝis,<br>
               Kaj ĝi estas miraklo en niaj okuloj?</span></p>
      </p>
      <p class="p"><em class="versenr"> 12</em> Kaj ili celis kapti lin, sed ili timis la homamason; ĉar ili
         eksciis, ke li parolis la parabolon kontraŭ ili; kaj forlasinte
         lin, ili foriris.
      </p>
      <p class="p"><em class="versenr"> 13</em> Kaj ili sendis al li iujn el la Fariseoj kaj el la Herodanoj,
         por impliki lin per interparolado.<em class="versenr"> 14</em> Kaj veninte, ili diris al
         li: Majstro, ni scias, ke vi estas verama kaj ne zorgas pri iu
         ajn; ĉar vi ne favoras la personon de homoj, sed instruas laŭ
         vero la vojon de Dio. Ĉu konvenas doni tributon al Cezaro, aŭ ne?<em class="versenr"> 15</em> Ĉu ni donu, aŭ ne donu? Sed li, sciante ilian hipokritecon,
         diris al ili: Kial vi provas min? alportu al mi denaron, ke mi
         ĝin vidu.<em class="versenr"> 16</em> Kaj ili ĝin alportis. Kaj li diris al ili: Kies
         estas ĉi tiu bildo kaj la surskribaĵo? Kaj ili diris al li: De
         Cezaro.<em class="versenr"> 17</em> Kaj Jesuo respondis al ili: Redonu al Cezaro la
         propraĵon de Cezaro, kaj al Dio la propraĵon de Dio. Kaj ili
         miregis pro li.
      </p>
      <p class="p"><em class="versenr"> 18</em> Kaj venis al li Sadukeoj, kiuj diras, ke ne estas releviĝo;
         kaj ili demandis lin, dirante:<em class="versenr"> 19</em> Majstro, Moseo skribis por ni:
         Se ies frato mortos kaj postlasos edzinon kaj ne lasos infanon,
         la frato de la mortinto prenu lian edzinon kaj naskigu idaron al
         sia frato.<em class="versenr"> 20</em> Estis sep fratoj; kaj la unua prenis edzinon, kaj
         mortinte, ne lasis idaron;<em class="versenr"> 21</em> kaj la dua prenis ŝin, kaj mortis,
         ne lasinte idaron; kaj la tria same;<em class="versenr"> 22</em> kaj la sep ne lasis
         idaron. Laste post ĉiuj la virino ankaŭ mortis.<em class="versenr"> 23</em> En la
         releviĝo, por kiu el ili ŝi estos edzino? ĉar ĉiuj sep havis ŝin
         kiel edzinon.<em class="versenr"> 24</em> Kaj Jesuo diris al ili: Ĉu vi ne eraras pro tio,
         ke vi ne scias la Skribojn, nek la potencon de Dio?<em class="versenr"> 25</em> Ĉar kiam
         oni leviĝos el la mortintoj, oni nek edziĝas nek edziniĝas, sed
         estas kiel anĝeloj en la ĉielo.<em class="versenr"> 26</em> Sed pri la mortintoj, ke ili
         releviĝas, ĉu vi ne legis en la libro de Moseo ĉe la arbetaĵo,
         kiel Dio parolis al li, dirante: Mi estas la Dio de Abraham kaj
         la Dio de Isaak kaj la Dio de Jakob?<em class="versenr"> 27</em> Li estas Dio ne de la
         mortintoj, sed de la vivantoj: vi multe eraras.
      </p>
      <p class="p"><em class="versenr"> 28</em> Kaj unu el la skribistoj alvenis kaj aŭskultis la diskutadon,
         kaj rimarkis, ke li lerte respondas al ili; kaj tiu demandis lin:
         Kiu ordono estas la unua el ĉiuj?<em class="versenr"> 29</em> Kaj Jesuo respondis: La unua
         estas: Aŭskultu, ho Izrael! la Eternulo, nia Dio, la Eternulo
         estas unu;<em class="versenr"> 30</em> kaj amu la Eternulon, vian Dion, per via tuta koro
         kaj per via tuta animo kaj per via tuta menso kaj per via tuta
         forto.<em class="versenr"> 31</em> Kaj jen estas la dua: Amu vian proksimulon kiel vin
         mem. Pli granda ol ĉi tiuj ne estas alia ordono.<em class="versenr"> 32</em> Kaj respondis
         al li la skribisto: Bone, Majstro, laŭ vero vi respondis, ke Li
         estas unu, kaj ne ekzistas alia krom Li;<em class="versenr"> 33</em> kaj ami Lin per la
         tuta koro kaj per la tuta intelekto kaj per la tuta forto, kaj
         ami sian proksimulon kiel sin mem ― tio multe pli valoras, ol ĉiuj
         bruloferoj kaj pekoferoj.<em class="versenr"> 34</em> Kaj Jesuo, vidante, ke li respondis
         prudente, diris al li: Vi ne estas malproksime de la regno de
         Dio. Kaj neniu plu kuraĝis fari al li demandon.
      </p>
      <p class="p"><em class="versenr"> 35</em> Kaj responde Jesuo diris, instruante en la templo: Kial diras
         la skribistoj, ke la Kristo estas Filo de David?<em class="versenr"> 36</em> David mem
         diris per la Sankta Spirito:
      </p>
      <p class="indent">
         <p class="verse_indent_cont">La Eternulo diris al mia Sinjoro:<br>
            Sidu dekstre de Mi,<br>
            Ĝis Mi faros viajn malamikojn benketo por viaj piedoj.
         </p>
      </p>
      <p class="p"><em class="versenr"> 37</em> David mem nomas lin Sinjoro; kaj kiel do li estas lia filo?
         Kaj la granda homamaso aŭskultis lin plezure.
      </p>
      <p class="p"><em class="versenr"> 38</em> Kaj en sia instruado li diris: Gardu vin kontraŭ la
         skribistoj, kiuj amas promenadi en roboj kaj salutojn sur la
         placoj,<em class="versenr"> 39</em> kaj ĉefseĝojn en la sinagogoj, kaj ĉeflokojn ĉe
         festenoj;<em class="versenr"> 40</em> kaj kiuj formanĝas la domojn de vidvinoj, kaj por
         preteksto ili longe preĝas; ili ricevos pli severan kondamnon.
      </p>
      <p class="p"><em class="versenr"> 41</em> Kaj sidante kontraŭ la monkesto, li rimarkis, kiel la homoj
         enĵetas monerojn en la monkeston; kaj multaj riĉuloj enĵetis
         multon.<em class="versenr"> 42</em> Kaj venis unu malriĉa vidvino, kaj enĵetis du leptojn,
         kiuj faras kodranton.<em class="versenr"> 43</em> Kaj alvokinte al si siajn disĉiplojn, li
         diris al ili: Vere mi diras al vi, ke tiu malriĉa vidvino enĵetis
         pli ol ĉiuj ĵetantoj en la monkeston;<em class="versenr"> 44</em> ĉar ili ĉiuj enĵetis el
         sia abundo, sed ŝi el sia senhaveco ĵetis ĉion, kion ŝi havis,
         sian tutan vivrimedon.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj dum li eliris el la templo, unu el liaj disĉiploj diris al
         li: Majstro, jen kiaj ŝtonoj kaj kiaj konstruaĵoj!<em class="versenr"> 2</em> Kaj Jesuo
         diris al li: Ĉu vi vidas ĉi tiujn grandajn konstruaĵojn? ne estos
         lasita ĉi tie ŝtono sur ŝtono, kiu ne estos deĵetita.
      </p>
      <p class="p"><em class="versenr"> 3</em> Kaj dum li sidis sur la monto Olivarba rekte kontraŭ la templo,
         Petro kaj Jakobo kaj Johano kaj Andreo demandis lin aparte:<em class="versenr"> 4</em> Diru al ni, kiam tio estos? kaj kio estas la signo, kiam ĉio tio
         devos plenumiĝi?<em class="versenr"> 5</em> Kaj Jesuo ekparolis, kaj diris al ili: Gardu
         vin, ke neniu vin forlogu.<em class="versenr"> 6</em> Multaj venos en mia nomo, dirante:
         Mi estas; kaj ili forlogos multajn.<em class="versenr"> 7</em> Kaj kiam vi aŭdos pri
         militoj kaj famoj de militoj, ne maltrankviliĝu; tio devas okazi;
         sed ankoraŭ ne estas la fino.<em class="versenr"> 8</em> Ĉar leviĝos nacio kontraŭ nacio,
         kaj regno kontraŭ regno; estos tertremoj en diversaj lokoj, kaj
         estos malsatoj; tio estas komenco de suferoj.
      </p>
      <p class="p"><em class="versenr"> 9</em> Sed gardu vin; ĉar oni transdonos vin al sinedrioj, kaj en
         sinagogoj vi estos skurĝitaj; kaj vi staros antaŭ provincestroj
         kaj reĝoj pro mi, por atesto al ili.<em class="versenr"> 10</em> Kaj la evangelio devas
         antaŭe esti predikita al ĉiuj nacioj.<em class="versenr"> 11</em> Kaj kiam oni forkondukos
         kaj transdonos vin, ne antaŭzorgu, kion vi parolos; sed kio ajn
         estos donita al vi en tiu horo, tion parolu; ĉar la parolanto
         estas ne vi, sed la Sankta Spirito.<em class="versenr"> 12</em> Kaj frato transdonos
         fraton al morto, kaj patro filon; kaj leviĝos gefiloj kontraŭ
         gepatroj kaj mortigos ilin.<em class="versenr"> 13</em> Kaj vi estos malamataj de ĉiuj pro
         mia nomo; sed kiu persistos ĝis la fino, tiu estos savita.
      </p>
      <p class="p"><em class="versenr"> 14</em> Sed kiam vi vidos la abomenindaĵon de dezerteco starantan tie,
         kie ne decas (la leganto komprenu), tiam kiuj estas en Judujo,
         tiuj forkuru al la montoj;<em class="versenr"> 15</em> kaj kiu estas sur la tegmento, tiu
         ne malsupreniru, nek eniru, por preni ion el sia domo;<em class="versenr"> 16</em> kaj kiu
         estas sur la kampo, tiu ne revenu, por preni sian mantelon.<em class="versenr"> 17</em> Sed ve al la gravedulinoj kaj al la suĉigantinoj en tiuj tagoj!<em class="versenr"> 18</em> Kaj preĝu, ke tio ne okazu en vintro.<em class="versenr"> 19</em> Ĉar tiuj tagoj estos
         tagoj de aflikto tia, kia ne estis de la komenco de la kreo, kiun
         Dio kreis, ĝis nun, kaj neniam estos.<em class="versenr"> 20</em> Kaj se la Eternulo ne
         malplilongigus la tagojn, neniu karno estus savita; sed pro la
         elektitoj, kiujn Li elektis, Li malplilongigis la tagojn.<em class="versenr"> 21</em> Kaj
         tiam se iu diros al vi: Jen ĉi tie la Kristo, aŭ, Jen tie; ne
         kredu;<em class="versenr"> 22</em> ĉar leviĝos falsaj kristoj kaj falsaj profetoj, kaj
         faros signojn kaj miraklojn, por erarigi, se eble, la elektitojn.<em class="versenr"> 23</em> Sed gardu vin; jen mi ĉion antaŭdiris al vi.
      </p>
      <p class="p"><em class="versenr"> 24</em> Sed en tiuj tagoj, post tiu aflikto, la suno mallumiĝos kaj la
         luno ne donos sian lumon,<em class="versenr"> 25</em> kaj la steloj falados el la ĉielo,
         kaj la potencoj, kiuj estas en la ĉieloj, ŝanceliĝos.<em class="versenr"> 26</em> Kaj tiam
         oni vidos la Filon de homo, venantan en nuboj kun granda potenco
         kaj gloro.<em class="versenr"> 27</em> Kaj tiam li elsendos la anĝelojn kaj kolektos siajn
         elektitojn el la kvar ventoj, de la limo de la tero ĝis la limo
         de la ĉielo.
      </p>
      <p class="p"><em class="versenr"> 28</em> De la figarbo lernu ĝian parabolon: kiam ĝia branĉo jam
         moliĝas kaj aperigas foliojn, vi scias, ke la somero estas
         proksima;<em class="versenr"> 29</em> tiel same vi, kiam vi vidos, ke tio okazas, tiam
         sciu, ke li estas proksima, ĉe la pordoj.<em class="versenr"> 30</em> Vere mi diras al vi:
         Ĉi tiu generacio ne forpasos, antaŭ ol ĉio tio fariĝos.<em class="versenr"> 31</em> La
         ĉielo kaj la tero forpasos, sed miaj vortoj ne forpasos.<em class="versenr"> 32</em> Sed
         pri tiu tago kaj la horo scias neniu, eĉ ne la anĝeloj en la
         ĉielo, nek la Filo, sed nur la Patro.<em class="versenr"> 33</em> Gardu vin, viglu kaj
         preĝu; ĉar vi ne scias, kiam estos la ĝusta tempo.<em class="versenr"> 34</em> Kiel homo
         forvojaĝinta, kiu lasis sian domon kaj donis aŭtoritaton al siaj
         sklavoj, al ĉiu lian propran laboron, kaj ordonis al la pordisto,
         ke li viglu:<em class="versenr"> 35</em> vi do viglu; ĉar vi ne scias, kiam venos la
         domomastro, ĉu vespere, ĉu noktomeze, ĉu ĉe la kokokrio, ĉu
         frumatene;<em class="versenr"> 36</em> por ke li ne venu subite kaj ne trovu vin
         dormantaj.<em class="versenr"> 37</em> Kaj kion mi diras al vi, tion mi diras al ĉiuj:
         Viglu.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Kaj post du tagoj estis la Pasko kaj la festo de macoj; kaj la
         ĉefpastroj kaj skribistoj serĉis, kiamaniere ili povu per ruzo
         lin kapti kaj mortigi;<em class="versenr"> 2</em> ĉar ili diris: Ne dum la festo, por ke
         ne estu tumulto de la popolo.
      </p>
      <p class="p"><em class="versenr"> 3</em> Kaj dum li estis en Betania, en la domo de Simon, la leprulo,
         kiam li sidis ĉe manĝo, venis virino, havanta alabastran vazon da
         pura narda ŝmiraĵo, tre multekosta; kaj rompinte la vazon, ŝi
         surverŝis lian kapon.<em class="versenr"> 4</em> Kaj iuj indignis inter si, dirante: Por
         kio fariĝis ĉi tiu malŝparo de la ŝmiraĵo?<em class="versenr"> 5</em> Ĉar ĉi tiun ŝmiraĵon
         oni povus vendi por pli ol tricent denaroj, kaj doni al
         malriĉuloj. Kaj ili murmuris kontraŭ ŝi.<em class="versenr"> 6</em> Kaj Jesuo diris: Lasu
         ŝin; kial vi ĝenas ŝin? ŝi faris bonan faron al mi.<em class="versenr"> 7</em> Ĉar la
         malriĉulojn vi ĉiam havas kun vi, kaj kiam ajn vi volas, vi povas
         bonfari al ili; sed min vi ne ĉiam havas.<em class="versenr"> 8</em> Kion ŝi povis, tion
         ŝi faris; ŝi antaŭfaris la ŝmiron de mia korpo por la entombigo.<em class="versenr"> 9</em> Vere mi diras al vi: Kie ajn estos predikata la evangelio en la
         tuta mondo, tio ankaŭ, kion ŝi faris, estos priparolata, por
         memoraĵo de ŝi.
      </p>
      <p class="p"><em class="versenr"> 10</em> Kaj Judas Iskariota, kiu estis unu el la dek du, foriris al la
         ĉefpastroj, por transdoni lin al ili.<em class="versenr"> 11</em> Kaj aŭdinte, ili ĝojis,
         kaj promesis doni al li monon. Kaj li serĉis, kiamaniere oportune
         transdoni lin.
      </p>
      <p class="p"><em class="versenr"> 12</em> Kaj en la unua tago de la macoj, kiam oni buĉis la Paskon,
         liaj disĉiploj diris al li: Kien vi volas, ke ni iru, kaj
         pretigu, por ke vi manĝu la Paskon?<em class="versenr"> 13</em> Kaj li sendis du el siaj
         disĉiploj, kaj diris al ili: Iru en la urbon, kaj vin renkontos
         viro, portanta kruĉon da akvo;<em class="versenr"> 14</em> lin sekvu, kaj kien li eniros,
         tie diru al la domomastro: La Majstro diras: Kie estas mia
         gastoĉambro, en kiu mi manĝos la Paskon kun miaj disĉiploj?<em class="versenr"> 15</em> Kaj li mem montros al vi grandan supran ĉambron, prete aranĝitan;
         kaj tie vi pretigu por ni.<em class="versenr"> 16</em> Kaj foriris la disĉiploj kaj iris
         en la urbon, kaj trovis tiel, kiel li diris al ili; kaj ili
         pretigis la Paskon.
      </p>
      <p class="p"><em class="versenr"> 17</em> Kaj kiam vesperiĝis, li venis kun la dek du.<em class="versenr"> 18</em> Kaj dum ili
         sidis kaj manĝis, Jesuo diris: Vere mi diras al vi, ke unu el vi
         perfidos min, unu, kiu manĝas kun mi.<em class="versenr"> 19</em> Kaj ili komencis
         malĝoji, kaj diri al li unu post la alia: Ĉu eble mi?<em class="versenr"> 20</em> Sed li
         diris al ili: Unu el la dek du, kiu trempas kun mi en la pladon.<em class="versenr"> 21</em> La Filo de homo iros, kiel estas skribite pri li; sed ve al
         tiu viro, de kiu la Filo de homo estos perfidita! Se tiu homo ne
         estus naskita, estus bone por li.
      </p>
      <p class="p"><em class="versenr"> 22</em> Kaj dum ili manĝis, li prenis panon, kaj, beninte, dispecigis
         ĝin kaj donis al ili, kaj diris: Prenu; ĉi tio estas mia korpo.<em class="versenr"> 23</em> Kaj li prenis kalikon, kaj, doninte dankon, li donis al ili;
         kaj ĉiuj trinkis el ĝi.<em class="versenr"> 24</em> Kaj li diris al ili: Ĉi tio estas mia
         sango de la interligo, kiu estas elverŝata por multaj.<em class="versenr"> 25</em> Vere mi
         diras al vi: Mi ne plu trinkos el la frukto de la vinberarbo, ĝis
         tiu tago, kiam mi trinkos ĝin novan en la regno de Dio.
      </p>
      <p class="p"><em class="versenr"> 26</em> Kaj kantinte himnon, ili foriris al la monto Olivarba.
      </p>
      <p class="p"><em class="versenr"> 27</em> Kaj Jesuo diris al ili: Vi ĉiuj ofendiĝos; ĉar estas skribite:
         Mi frapos la paŝtiston, kaj la ŝafoj diskuros.<em class="versenr"> 28</em> Tamen post mia
         releviĝo, mi iros antaŭ vi en Galileon.<em class="versenr"> 29</em> Sed Petro diris al li:
         Eĉ se ĉiuj ofendiĝos, tamen ne mi.<em class="versenr"> 30</em> Kaj Jesuo diris al li: Vere
         mi diras al vi, ke hodiaŭ en ĉi tiu nokto, antaŭ ol dufoje krios
         koko, vi trifoje malkonfesos min.<em class="versenr"> 31</em> Sed tre insiste li diris: Eĉ
         se mi devos morti kun vi, mi neniel vin malkonfesos. Kaj tiel
         same diris ili ĉiuj.
      </p>
      <p class="p"><em class="versenr"> 32</em> Kaj ili venis al loko, kies nomo estas Getsemane; kaj li diris
         al siaj disĉiploj: Sidu ĉi tie, dum mi preĝos.<em class="versenr"> 33</em> Kaj li prenis
         kun si Petron kaj Jakobon kaj Johanon, kaj komencis tre
         konsterniĝi kaj maltrankviliĝi.<em class="versenr"> 34</em> Kaj li diris al ili: Tre
         malĝoja estas mia animo, eĉ ĝis morto; restu ĉi tie, kaj viglu.<em class="versenr"> 35</em> Kaj irinte iom antaŭen, li falis sur la teron, kaj preĝis, ke,
         se povas esti, la horo pasu for de li.<em class="versenr"> 36</em> Kaj li diris: Aba,
         Patro, ĉio estas ebla ĉe Vi: forportu de mi ĉi tiun kalikon;
         tamen estu ne tio, kion mi volas, sed kion Vi volas.<em class="versenr"> 37</em> Kaj li
         venis, kaj trovis ilin dormantaj, kaj diris al Petro: Simon, ĉu
         vi dormas? ĉu vi ne havis forton vigli eĉ unu horon?<em class="versenr"> 38</em> Viglu kaj
         preĝu, por ke vi ne eniru en tenton; la spirito ja estas fervora,
         sed la karno estas malforta.<em class="versenr"> 39</em> Kaj denove foririnte, li preĝis,
         dirante la samajn vortojn.<em class="versenr"> 40</em> Kaj denove reveninte, li trovis
         ilin dormantaj, ĉar iliaj okuloj peziĝis; kaj ili ne sciis, kion
         respondi al li.<em class="versenr"> 41</em> Kaj li venis la trian fojon, kaj diris al ili:
         Dormu nun kaj ripozu; sufiĉas; venis la horo; jen la Filo de homo
         estas perfidata en la manojn de pekuloj.<em class="versenr"> 42</em> Leviĝu, ni iru; jen
         mia perfidanto alproksimiĝas.
      </p>
      <p class="p"><em class="versenr"> 43</em> Kaj tuj, dum li ankoraŭ parolis, venis Judas, unu el la dek
         du; kaj kun li homamaso kun glavoj kaj bastonoj venis de la
         ĉefpastroj kaj la skribistoj kaj la pliaĝuloj.<em class="versenr"> 44</em> Kaj lia
         perfidanto jam antaŭe aranĝis kun ili signon, dirante: Kiun mi
         kisos, tiu estas li; kaptu kaj forkonduku lin garde.<em class="versenr"> 45</em> Kaj
         veninte, li tuj iris al li, kaj diris: Rabeno; kaj kisis lin.<em class="versenr"> 46</em> Kaj ili metis la manojn sur lin kaj arestis lin.<em class="versenr"> 47</em> Sed unu el
         tiuj, kiuj staris apude, eltiris la glavon kaj frapis la sklavon
         de la ĉefpastro, kaj detranĉis al li la orelon.<em class="versenr"> 48</em> Kaj Jesuo
         responde diris al ili: Ĉu vi elvenis, kvazaŭ kontraŭ rabiston,
         kun glavoj kaj bastonoj, por kapti min?<em class="versenr"> 49</em> Ĉiutage mi estis inter
         vi en la templo, instruante, kaj vi ne arestis min; tamen, ke
         plenumiĝu la Skriboj.<em class="versenr"> 50</em> Kaj ĉiuj forlasis lin kaj forkuris.
      </p>
      <p class="p"><em class="versenr"> 51</em> Kaj sekvis lin unu junulo, vestita per tolaĵo ĉirkaŭ la nuda
         korpo; kaj oni kaptis lin;<em class="versenr"> 52</em> sed lasinte la tolaĵon, li forkuris
         nuda.
      </p>
      <p class="p"><em class="versenr"> 53</em> Kaj oni forkondukis Jesuon al la ĉefpastro; kaj kunvenis ĉe li
         ĉiuj ĉefpastroj kaj pliaĝuloj kaj skribistoj.<em class="versenr"> 54</em> Kaj Petro
         malproksime sekvis lin ĝis interne de la korto de la ĉefpastro;
         kaj sidis kun la subuloj kaj sin varmigis apud la fajro.<em class="versenr"> 55</em> Sed
         la ĉefpastroj kaj la tuta sinedrio serĉis ateston kontraŭ Jesuo,
         por lin mortigi, kaj ne trovis.<em class="versenr"> 56</em> Ĉar multaj malvere atestis
         kontraŭ li, kaj iliaj atestoj ne akordiĝis.<em class="versenr"> 57</em> Kaj elpaŝis iuj,
         kaj malvere atestis kontraŭ li, dirante:<em class="versenr"> 58</em> Ni aŭdis lin diri: Mi
         detruos ĉi tiun sanktejon manfaritan, kaj en la daŭro de tri
         tagoj mi konstruos alian ne manfaritan.<em class="versenr"> 59</em> Kaj eĉ tiel ilia
         atesto ne akordiĝis.<em class="versenr"> 60</em> Kaj la ĉefpastro stariĝis en la mezo, kaj
         demandis Jesuon, dirante: Ĉu vi respondas nenion? kion atestas ĉi
         tiuj kontraŭ vi?<em class="versenr"> 61</em> Sed li silentadis kaj respondis nenion.
         Denove la ĉefpastro demandis lin, kaj diris al li: Ĉu vi estas la
         Kristo, la Filo de la Benato?<em class="versenr"> 62</em> Kaj Jesuo diris: Mi estas; kaj
         vi vidos la Filon de homo, sidantan dekstre de la Potenco kaj
         venantan kun la nuboj de la ĉielo.<em class="versenr"> 63</em> Kaj la ĉefpastro disŝiris
         siajn vestojn, kaj diris: Pro kio ni plu bezonas atestantojn?<em class="versenr"> 64</em> Vi aŭdis la blasfemon: kion vi opinias? Kaj ili ĉiuj juĝis lin
         kondamninda al morto.<em class="versenr"> 65</em> Kaj iuj komencis kraĉi sur lin, kaj
         ĉirkaŭkovri lian vizaĝon, kaj vangofrapi lin, kaj diri al li:
         Profetu; kaj la subuloj frapis lin per la manplatoj.
      </p>
      <p class="p"><em class="versenr"> 66</em> Kaj dum Petro estis malsupre sur la korto, venis unu el la
         servantinoj de la ĉefpastro;<em class="versenr"> 67</em> kaj vidante Petron sin
         varmigantan, ŝi rigardis lin, kaj diris: Vi ankaŭ estis kun la
         Nazaretano, kun tiu Jesuo.<em class="versenr"> 68</em> Sed li malkonfesis, dirante: Mi ne
         scias, nek komprenas, kion vi diras; kaj li iris en la vestiblon;
         kaj koko kriis.<em class="versenr"> 69</em> Kaj lin vidinte, la servantino denove komencis
         diri al la apudstarantoj: Tiu estas el ili.<em class="versenr"> 70</em> Kaj li denove
         malkonfesis. Kaj post iom da tempo la apudstarantoj denove diris
         al Petro: Vere vi estas el ili, ĉar vi estas ja Galileano.<em class="versenr"> 71</em> Kaj
         li komencis malbeni kaj ĵuri: Mi ne konas tiun homon, pri kiu vi
         parolas.<em class="versenr"> 72</em> Kaj tuj la duan fojon koko kriis. Kaj Petro
         ekrememoris la vorton, kiun Jesuo diris al li: Antaŭ ol dufoje
         krios koko, vi trifoje malkonfesos min. Kaj pripensinte, li
         ekploris.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Tuj matene la ĉefpastroj, farinte interkonsilon kun la
         pliaĝuloj kaj skribistoj kaj la tuta sinedrio, ligis Jesuon kaj
         forkondukis lin kaj transdonis lin al Pilato.<em class="versenr"> 2</em> Kaj Pilato
         demandis lin: Ĉu vi estas la Reĝo de la Judoj? Kaj responde li
         diris al li: Vi diras.<em class="versenr"> 3</em> Kaj la ĉefpastroj multe lin akuzis.<em class="versenr"> 4</em> Kaj Pilato denove lin demandis: Ĉu vi respondas nenion? vidu, pri
         kiom da aferoj oni vin akuzas.<em class="versenr"> 5</em> Sed Jesuo ankoraŭ nenion
         respondis, tiel ke Pilato miris.
      </p>
      <p class="p"><em class="versenr"> 6</em> Ĉe tiu festo li kutimis liberigi al ili unu malliberulon, iun
         ajn, kiun ili pripetis.<em class="versenr"> 7</em> Kaj estis unu, nomata Barabas, katenita
         kun la ribelintoj, kiuj en la ribelo faris mortigon.<em class="versenr"> 8</em> Kaj
         suprenveninte, la homamaso komencis peti lin pri tio, kion li
         kutimis fari por ili.<em class="versenr"> 9</em> Kaj Pilato respondis al ili, dirante: Ĉu
         vi volas, ke mi liberigu al vi la Reĝon de la Judoj?<em class="versenr"> 10</em> Ĉar li
         eksciis, ke pro envio la ĉefpastroj transdonis lin.<em class="versenr"> 11</em> Sed la
         ĉefpastroj instigis la homamason, ke prefere li liberigu al ili
         Barabason.<em class="versenr"> 12</em> Kaj Pilato, denove respondante, diris al ili: Kion
         do mi faru al tiu, kiun vi nomas Reĝo de la Judoj?<em class="versenr"> 13</em> Kaj ili
         denove ekkriis: Krucumu lin.<em class="versenr"> 14</em> Kaj Pilato diris al ili: Kial?
         kian malbonon li faris? Sed ili des pli ekkriis: Krucumu lin.<em class="versenr"> 15</em> Kaj Pilato, volante kontentigi la homamason, liberigis al ili
         Barabason, kaj, skurĝinte Jesuon, transdonis lin, por esti
         krucumita.
      </p>
      <p class="p"><em class="versenr"> 16</em> Kaj la soldatoj forkondukis lin en la korton, kiu estas la
         Pretorio, kaj kunvokis la tutan kohorton.<em class="versenr"> 17</em> Kaj ili vestis lin
         per purpuro, kaj plektinte dornan kronon, surmetis ĝin al li;<em class="versenr"> 18</em> kaj ili komencis aklami lin: Saluton, Reĝo de la Judoj!<em class="versenr"> 19</em> Kaj
         ili frapis lian kapon per kano, kaj kraĉis sur lin, kaj
         ekgenuinte, kliniĝis al li.<em class="versenr"> 20</em> Kaj mokinte lin, ili demetis de li
         la purpuran veston, kaj surmetis liajn proprajn vestojn. Kaj ili
         elkondukis lin, por krucumi lin.
      </p>
      <p class="p"><em class="versenr"> 21</em> Kaj ili devigis al servado unu preterpasanton, venantan de la
         kamparo, Simonon, Kirenanon, patron de Aleksandro kaj Rufo, ke li
         portu lian krucon.<em class="versenr"> 22</em> Kaj ili kondukis lin al la loko Golgota,
         tio estas, Loko de Kranio.<em class="versenr"> 23</em> Kaj ili donis al li vinon kun mirho
         enmiksita, sed li ne akceptis ĝin.<em class="versenr"> 24</em> Kaj ili krucumis lin kaj
         dividis inter si liajn vestojn, ĵetante lotojn sur ili, kion ĉiu
         el ili ricevu.<em class="versenr"> 25</em> Kaj estis la tria horo, kaj ili krucumis lin.<em class="versenr"> 26</em> Kaj la surskribo de lia akuzo estis surskribita: LA REĜO DE LA
         JUDOJ.<em class="versenr"> 27</em> Kaj kun li ili krucumis du rabistojn, unu dekstre kaj
         unu maldekstre de li.<em class="versenr"> 28</em> Kaj plenumiĝis la Skribo, kiu diras: Kaj
         li estis alkalkulita al krimuloj.<em class="versenr"> 29</em> Kaj la preterpasantoj
         insultis lin, balancante la kapon, kaj dirante: Ha, ha! vi, kiu
         detruas la sanktejon kaj konstruas ĝin en la daŭro de tri tagoj,<em class="versenr"> 30</em> savu vin, deirante de la kruco.<em class="versenr"> 31</em> Tiel same ankaŭ la
         ĉefpastroj, mokante inter si kun la skribistoj, diris: Aliajn li
         savis; sin mem li ne povas savi.<em class="versenr"> 32</em> La Kristo, la Reĝo de Izrael,
         deiru ja nun de la kruco, por ke ni vidu kaj kredu. Kaj tiuj,
         kiuj estis krucumitaj kun li, insultis lin.
      </p>
      <p class="p"><em class="versenr"> 33</em> Kaj kiam venis la sesa horo, fariĝis mallumo sur la tuta lando
         ĝis la naŭa horo.<em class="versenr"> 34</em> Kaj je la naŭa horo Jesuo kriis per laŭta
         voĉo: Eloi, Eloi, lama sabaĥtani; tio estas: Mia Dio, mia Dio,
         kial Vi forlasis min?<em class="versenr"> 35</em> Kaj iuj el la apudstarantoj, aŭdinte,
         diris: Jen li vokas Elijan.<em class="versenr"> 36</em> Kaj unu kuris, kaj plenigis
         spongon per vinagro, kaj metinte ĝin sur kanon, donis al li
         trinki, dirante: Lasu; ni vidu, ĉu venos Elija, por depreni lin.<em class="versenr"> 37</em> Sed Jesuo, eliginte laŭtan krion, ellasis for la spiriton.<em class="versenr"> 38</em> Kaj la kurteno de la sanktejo disŝiriĝis en du pecojn de supre
         ĝis malsupre.<em class="versenr"> 39</em> Kaj kiam la centestro, kiu apudstaris kontraŭ
         li, vidis, ke li tiamaniere ellasis for la spiriton, li diris:
         Vere ĉi tiu viro estis Filo de Dio.<em class="versenr"> 40</em> Estis ankaŭ virinoj,
         rigardantaj de malproksime, inter kiuj estis Maria Magdalena, kaj
         Maria, la patrino de Jakobo la malgranda kaj de Joses, kaj
         Salome;<em class="versenr"> 41</em> kiuj sekvis lin, kiam li estis en Galileo, kaj
         servadis al li; kaj multaj aliaj virinoj, kiuj suprenvenis kun li
         en Jerusalemon.
      </p>
      <p class="p"><em class="versenr"> 42</em> Kaj kiam jam vesperiĝis, pro tio, ke estas la Preparado, tio
         estas, la tago antaŭ sabato,<em class="versenr"> 43</em> venis Jozef el Arimateo,
         honorinda konsilanto, kiu mem atendadis la regnon de Dio; kaj li
         kuraĝe eniris al Pilato, kaj petis la korpon de Jesuo.<em class="versenr"> 44</em> Kaj
         Pilato miris, ĉu li jam mortis; kaj alvokinte la centestron, li
         demandis lin, ĉu li de longe estas mortinta.<em class="versenr"> 45</em> Kaj sciiĝinte de
         la centestro, li donis al Jozef la korpon.<em class="versenr"> 46</em> Kaj li aĉetis
         tolaĵon, kaj deprenis lin kaj envolvis lin en la tolaĵo, kaj
         metis lin en tombon, kiu estis elhakita el ŝtonego; kaj li
         alrulis ŝtonon al la enirejo de la tombo.<em class="versenr"> 47</em> Kaj Maria Magdalena,
         kaj Maria, la patrino de Joses, vidis, kien oni metis lin.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Kaj kiam la sabato jam pasis, Maria Magdalena, kaj Maria, la
         patrino de Jakobo, kaj Salome aĉetis aromaĵojn, por ke ili iru
         kaj ŝmiru lin.<em class="versenr"> 2</em> Kaj tre frue en la unua tago de la semajno ili
         venis al la tombo, kiam la suno ĵus leviĝis.<em class="versenr"> 3</em> Kaj ili diris
         inter si: Kiu derulos por ni la ŝtonon de la enirejo de la tombo?<em class="versenr"> 4</em> kaj suprenrigardante, ili vidis, ke la ŝtono estas derulita;
         ĉar ĝi estis tre granda.<em class="versenr"> 5</em> Kaj enirinte en la tombon, ili vidis
         junulon sidantan ĉe la dekstra flanko, vestitan per blanka robo;
         kaj ili miregis.<em class="versenr"> 6</em> Sed li diris al ili: Ne miregu; vi serĉas
         Jesuon, la Nazaretanon, la krucumitan: li leviĝis; li ne estas ĉi
         tie; jen la loko, kien oni metis lin!<em class="versenr"> 7</em> Sed iru, diru al liaj
         disĉiploj kaj al Petro: Li iras antaŭ vi en Galileon; tie vi
         vidos lin, kiel li diris al vi.<em class="versenr"> 8</em> Kaj elirinte, ili forkuris de
         la tombo, ĉar tremado kaj konfuziĝo posedis ilin; kaj ili diris
         nenion al iu, ĉar ili timis.
      </p>
      <p class="p"><em class="versenr"> 9</em> Sed leviĝinte frue en la unua tago de la semajno, li aperis
         unue al Maria Magdalena, el kiu li elpelis sep demonojn.<em class="versenr"> 10</em> Ŝi
         iris, kaj sciigis ĝin al la homoj, kiuj estis kun li, dum ili
         malĝojis kaj ploris.<em class="versenr"> 11</em> Kaj aŭdinte, ke li vivas kaj estas vidita
         de ŝi, ili ne kredis.
      </p>
      <p class="p"><em class="versenr"> 12</em> Kaj post tio li aperis sub alia formo al du el ili, dum ili
         piediris en la kamparon.<em class="versenr"> 13</em> Kaj foririnte, ili sciigis al la
         aliaj, kaj ankaŭ ili ne kredis.
      </p>
      <p class="p"><em class="versenr"> 14</em> Poste li aperis al la dek unu, dum ili sidis ĉe manĝo, kaj
         riproĉis ilian nekredemon kaj korobstinon, ĉar ili ne kredis
         tiujn, kiuj vidis lin leviĝintan.<em class="versenr"> 15</em> Kaj li diris al ili: Iru en
         la tutan mondon, kaj prediku la evangelion al ĉiu kreitaĵo.<em class="versenr"> 16</em> Kiu kredos kaj estos baptita, tiu estos savita; sed kiu ne
         kredos, tiu estos kondamnita.<em class="versenr"> 17</em> Kaj jenaj signoj sekvos la
         kredantojn: en mia nomo ili elpelos demonojn; ili parolos per
         lingvoj;<em class="versenr"> 18</em> ili prenos en manojn serpentojn, kaj se ili trinkos
         ion mortigan, ĝi neniel difektos ilin; sur malsanulojn ili metos
         la manojn, kaj ili saniĝos.
      </p>
      <p class="p"><em class="versenr"> 19</em> Tiam la Sinjoro Jesuo, post kiam li parolis al ili, estis
         ricevita supren en la ĉielon, kaj sidiĝis dekstre de Dio.<em class="versenr"> 20</em> Kaj
         elirinte, ili predikis ĉie, kaj la Sinjoro laboris kun ili kaj
         fortikigis la vorton per la signoj, kiuj sekvis. Amen.
      </p>
      <hr>
      <div class="footer"><a href="libro_luk.html">S. LUKO&nbsp;&gt;&gt;</a></div>
   </body>
</html>