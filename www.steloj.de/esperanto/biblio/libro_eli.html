<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>ELIRO</title>
   </head>
   <body background="../bld/papero.jpg">
      <div class="header"><span class="header_left"><a href="libro_gen.html">&lt;&lt;&nbsp;GENEZO</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">ELIRO</h3>
      <h3 class="head">DUA LIBRO DE MOSEO</h3>
      <div class="dist_chapter"></div>
      <h3 class="chapternr">1</h3>
      <p class="first_p">Jen estas la nomoj de la filoj de Izrael, kiuj venis Egiptujon
         kun Jakob; ĉiu venis kun siaj domanoj:<em class="versenr"> 2</em> Ruben, Simeon, Levi, kaj
         Jehuda;<em class="versenr"> 3</em> Isaĥar, Zebulun, kaj Benjamen;<em class="versenr"> 4</em> Dan kaj Naftali, Gad
         kaj Aŝer.<em class="versenr"> 5</em> Kaj la nombro de ĉiuj animoj, kiuj eliris el la lumbo
         de Jakob, estis sepdek; kaj Jozef estis jam en Egiptujo.<em class="versenr"> 6</em> Kaj
         mortis Jozef kaj ĉiuj liaj fratoj kaj tiu tuta generacio.<em class="versenr"> 7</em> Kaj
         la Izraelidoj fruktis kaj diskreskis kaj multiĝis kaj treege
         fortiĝis, kaj la lando pleniĝis de ili.
      </p>
      <p class="p"><em class="versenr"> 8</em> Aperis en Egiptujo nova reĝo, kiu ne konis Jozefon.<em class="versenr"> 9</em> Kaj li
         diris al sia popolo: Jen la popolo de la Izraelidoj estas pli
         multenombra kaj pli forta ol ni;<em class="versenr"> 10</em> ni uzu do ruzon kontraŭ ĝi,
         por ke ĝi ne multiĝu, ĉar se okazos milito, tiam ankaŭ tiu popolo
         aliĝos al niaj malamikoj kaj militos kontraŭ ni kaj foriros el la
         lando.<em class="versenr"> 11</em> Kaj oni metis super ilin laborestrojn, por premi ilin
         per malfacilaj laboroj. Kaj ili konstruis por Faraono provizejajn
         urbojn Pitom kaj Rameses.<em class="versenr"> 12</em> Sed ju pli oni premis ilin, des pli
         ili multiĝis kaj kreskis; kaj la Izraelidoj fariĝis teruraĵo.<em class="versenr"> 13</em> Kaj la Egiptoj laborigis la Izraelidojn kruele.<em class="versenr"> 14</em> Kaj ili
         maldolĉigis al ili la vivon per malfacila laboro super argilo kaj
         brikoj, kaj per ĉia laboro sur la kampo, per ĉiaj laboroj, kiujn
         ili kruele metis sur ilin.
      </p>
      <p class="p"><em class="versenr"> 15</em> Kaj la reĝo de Egiptujo parolis al la Hebreaj akuŝistinoj, el
         kiuj unu estis nomata Ŝifra kaj la dua estis nomata Pua.<em class="versenr"> 16</em> Li
         diris: Kiam vi akuŝigos la Hebreinojn, rigardu la kuŝejon; se
         estas filo, mortigu lin, kaj se estas filino, lasu ŝin vivi.<em class="versenr"> 17</em> Sed la akuŝistinoj timis Dion, kaj ili ne faris, kiel diris al
         ili la reĝo de Egiptujo; kaj ili lasis la vivon al la virseksaj
         infanoj.<em class="versenr"> 18</em> Kaj la reĝo de Egiptujo alvokis la akuŝistinojn, kaj
         diris al ili: Kial vi tion faras kaj lasas la vivon al la
         virseksaj infanoj?<em class="versenr"> 19</em> Tiam la akuŝistinoj diris al Faraono: Ne
         kiel la Egiptaj virinoj estas la Hebreinoj; ili estas viglaj:
         antaŭ ol venas al ili la akuŝistino, ili jam estas naskintaj.<em class="versenr"> 20</em> Kaj Dio faris bonon al la akuŝistinoj, kaj la popolo multiĝis kaj
         tre fortiĝis.<em class="versenr"> 21</em> Kaj ĉar la akuŝistinoj timis Dion, Li konstruis
         al ili domojn.<em class="versenr"> 22</em> Kaj Faraono ordonis al sia tuta popolo,
         dirante: Ĉiun filon, kiu naskiĝis, ĵetu en la Riveron, kaj ĉiun
         filinon lasu viva.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj iris unu homo el la domo de Levi kaj prenis edzinon
         Leviidinon.<em class="versenr"> 2</em> Kaj la virino gravediĝis, kaj naskis filon; kaj ŝi
         vidis, ke li estas bela, kaj ŝi kaŝis lin dum tri monatoj.<em class="versenr"> 3</em> Sed
         ŝi ne povis plu kaŝi lin, tial ŝi prenis por li keston el kanoj
         kaj ĉirkaŭŝmiris ĝin per asfalto kaj peĉo, kaj metis tien la
         infanon kaj metis ĝin inter la kanojn sur la bordo de la Rivero.<em class="versenr"> 4</em> Kaj lia fratino stariĝis malproksime, por sciiĝi, kio fariĝos
         kun li.<em class="versenr"> 5</em> Kaj la filino de Faraono malsupreniris, por lavi sin en
         la Rivero, kaj ŝiaj servantinoj iradis sur la bordo de la Rivero.
         Ŝi ekvidis la keston meze de la kanoj, kaj ŝi sendis sian
         sklavinon, ke ŝi ĝin prenu.<em class="versenr"> 6</em> Ŝi malfermis, kaj ekvidis la
         infanon; ĝi estis knabeto, kiu ploris. Kaj ŝi kompatis lin, kaj
         diris: Ĝi estas el la Hebreaj infanoj.<em class="versenr"> 7</em> Tiam lia fratino diris
         al la filino de Faraono: Ĉu mi iru kaj voku al vi virinon
         nutrantinon el la Hebreinoj, ke ŝi nutru por vi la infanon?<em class="versenr"> 8</em> Kaj
         la filino de Faraono diris al ŝi: Iru. Kaj la knabino iris kaj
         vokis la patrinon de la infano.<em class="versenr"> 9</em> Kaj la filino de Faraono diris
         al ŝi: Prenu ĉi tiun infanon kaj nutru ĝin por mi, kaj mi pagos
         al vi. Kaj la virino prenis la infanon kaj nutris ĝin.<em class="versenr"> 10</em> Kiam la
         infano grandiĝis, ŝi alportis lin al la filino de Faraono, kaj li
         fariĝis filo por ŝi, kaj ŝi donis al li la nomon Moseo, dirante:
         El la akvo mi lin eltiris.
      </p>
      <p class="p"><em class="versenr"> 11</em> En la tempo, kiam Moseo estis jam granda, li eliris al siaj
         fratoj kaj vidis iliajn malfacilajn laborojn; kaj li vidis, ke
         Egipto batas iun Hebreon el liaj fratoj.<em class="versenr"> 12</em> Tiam li turnis sin
         unuflanken kaj aliflanken, kaj vidinte, ke estas neniu, mortigis
         la Egipton kaj kaŝis lin en la sablo.<em class="versenr"> 13</em> Kaj li eliris en la
         sekvanta tago, kaj vidis, ke du Hebreoj malpacas. Kaj li diris al
         la ofendanto: Kial vi batas vian proksimulon?<em class="versenr"> 14</em> Kaj tiu diris:
         Kiu faris vin estro kaj juĝanto super ni? ĉu vi intencas mortigi
         min, kiel vi mortigis la Egipton? Tiam Moseo ektimis, kaj diris:
         Videble la afero fariĝis sciata.<em class="versenr"> 15</em> Kaj Faraono aŭdis pri tiu
         afero kaj deziris mortigi Moseon. Sed Moseo forkuris de Faraono
         kaj ekloĝis en la lando Midjana, kaj li loĝis apud puto.<em class="versenr"> 16</em> La
         pastro Midjana havis sep filinojn. Kaj ili venis kaj ĉerpis akvon
         kaj plenigis la trogojn, por trinkigi la ŝafojn de sia patro.<em class="versenr"> 17</em> Sed venis la paŝtistoj kaj forpelis ilin. Tiam Moseo leviĝis kaj
         helpis ilin kaj trinkigis iliajn ŝafojn.<em class="versenr"> 18</em> Kiam ili venis al sia
         patro Reuel, li diris: Kial vi tiel baldaŭ venis hodiaŭ?<em class="versenr"> 19</em> Kaj
         ili diris: Iu Egipto savis nin el la manoj de la paŝtistoj, kaj
         li eĉ ĉerpis por ni kaj trinkigis la ŝafojn.<em class="versenr"> 20</em> Tiam li diris al
         siaj filinoj: Kie do li estas? kial vi forlasis tiun homon? voku
         lin, ke li manĝu panon.<em class="versenr"> 21</em> Kaj Moseo konsentis loĝi ĉe tiu homo;
         kaj tiu donis sian filinon Cipora al Moseo.<em class="versenr"> 22</em> Kaj ŝi naskis
         filon, kaj li donis al li la nomon Gerŝom, ĉar li diris: Fremdulo
         mi estis en lando fremda.
      </p>
      <p class="p"><em class="versenr"> 23</em> Post longa tempo mortis la reĝo de Egiptujo. Kaj la Izraelidoj
         ĝemis pro la laboroj kaj kriis, kaj ilia kriado pro la laboroj
         venis supren al Dio.<em class="versenr"> 24</em> Kaj Dio aŭdis ilian ĝemadon, kaj Dio
         rememoris Sian interligon kun Abraham, Isaak, kaj Jakob.<em class="versenr"> 25</em> Kaj
         Dio rigardis la Izraelidojn, kaj Dio rememoris ilin.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Moseo paŝtis la ŝafojn de Jitro, sia bopatro, pastro Midjana.
         Kaj li forkondukis la ŝafojn en malproksiman parton de la dezerto
         kaj venis al la Dia monto Ĥoreb.<em class="versenr"> 2</em> Kaj aperis al li anĝelo de la
         Eternulo en flama fajro el la mezo de arbetaĵo. Kaj li vidis, ke
         jen la arbetaĵo brulas en la fajro, kaj tamen la arbetaĵo ne
         forbrulas.<em class="versenr"> 3</em> Kaj Moseo diris: Mi iros kaj rigardos tiun grandan
         fenomenon, kial la arbetaĵo ne forbrulas.<em class="versenr"> 4</em> La Eternulo vidis, ke
         li iras, por rigardi, kaj Dio vokis al li el la mezo de la
         arbetaĵo, kaj diris: Moseo, Moseo! Kaj tiu diris: Jen mi estas.<em class="versenr"> 5</em> Kaj Li diris: Ne alproksimiĝu ĉi tien; deprenu viajn ŝuojn de
         viaj piedoj, ĉar la loko, sur kiu vi staras, estas tero sankta.<em class="versenr"> 6</em> Ankoraŭ Li diris: Mi estas la Dio de via patro, la Dio de
         Abraham, la Dio de Isaak, kaj la Dio de Jakob. Kaj Moseo kovris
         sian vizaĝon, ĉar li timis rigardi Dion.<em class="versenr"> 7</em> Kaj la Eternulo diris:
         Mi vidis la mizeron de Mia popolo, kiu estas en Egiptujo, kaj Mi
         aŭdis ĝian kriadon kaŭze de ĝiaj premantoj; Mi scias ĝiajn
         suferojn.<em class="versenr"> 8</em> Kaj Mi malsupreniris, por savi ĝin el la manoj de la
         Egiptoj kaj elirigi ĝin el tiu lando en landon bonan kaj vastan,
         en landon, en kiu fluas lakto kaj mielo, sur la lokon de la
         Kanaanidoj kaj la Ĥetidoj kaj la Amoridoj kaj la Perizidoj kaj la
         Ĥividoj kaj la Jebusidoj.<em class="versenr"> 9</em> Nun la krioj de la Izraelidoj venis
         al Mi; kaj Mi vidis la turmentojn, per kiuj la Egiptoj turmentas
         ilin.<em class="versenr"> 10</em> Iru do, Mi sendos vin al Faraono, kaj elkonduku Mian
         popolon la Izraelidojn el Egiptujo.<em class="versenr"> 11</em> Kaj Moseo diris al Dio:
         Kiu mi estas, ke mi iru al Faraono kaj mi elkonduku la
         Izraelidojn el Egiptujo?<em class="versenr"> 12</em> Kaj Li diris: Mi estos kun vi; kaj
         tio estu por vi signo, ke Mi vin sendis: kiam vi estos
         elkondukinta Mian popolon el Egiptujo, vi faros servon al Dio sur
         ĉi tiu monto.<em class="versenr"> 13</em> Kaj Moseo diris al Dio: Jen mi venos al la
         Izraelidoj, kaj diros al ili: La Dio de viaj patroj sendis min al
         vi; tiam ili diros al mi: Kia estas Lia nomo? Kion mi diru al
         ili?<em class="versenr"> 14</em> Kaj Dio diris al Moseo: MI ESTAS, KIU ESTAS. Kaj Li
         diris: Tiel diru al la Izraelidoj: La Estanto sendis min al vi.<em class="versenr"> 15</em> Kaj plue Dio diris al Moseo: Tiel diru al la Izraelidoj: La
         Eternulo, la Dio de viaj patroj, la Dio de Abraham, la Dio de
         Isaak, kaj la Dio de Jakob, sendis min al vi. Tia estas Mia nomo
         por eterne, kaj tia estas memoraĵo pri Mi por ĉiuj generacioj.<em class="versenr"> 16</em> Iru, kaj kunvenigu la ĉefojn de Izrael, kaj diru al ili: La
         Eternulo, la Dio de viaj patroj, aperis al mi, la Dio de Abraham,
         Isaak, kaj Jakob, kaj Li diris: Mi atentis vin, kaj tion, kio
         estas farita al vi en Egiptujo.<em class="versenr"> 17</em> Kaj Mi diris: Mi elirigos vin
         el la mizero de Egiptujo en la landon de la Kanaanidoj kaj la
         Ĥetidoj kaj la Amoridoj kaj la Perizidoj kaj la Ĥividoj kaj la
         Jebusidoj, en landon, en kiu fluas lakto kaj mielo.<em class="versenr"> 18</em> Kaj ili
         aŭskultos vian voĉon, kaj vi venos, vi kaj la ĉefoj de Izrael, al
         la reĝo de Egiptujo, kaj vi diros al li: La Eternulo, la Dio de
         la Hebreoj, vokis nin; lasu do nin iri vojon de tri tagoj en la
         dezerton, por ke ni faru oferon al la Eternulo, nia Dio.<em class="versenr"> 19</em> Sed
         Mi scias, ke la reĝo de Egiptujo ne permesos al vi iri, se ne
         devigos lin forta mano.<em class="versenr"> 20</em> Kaj Mi etendos Mian manon, kaj Mi
         batos Egiptujon per ĉiuj Miaj mirakloj, kiujn Mi faros meze de
         ĝi; kaj poste li lasos vin iri.<em class="versenr"> 21</em> Kaj Mi donos al tiu popolo
         favoron de la Egiptoj; kaj kiam vi iros, vi ne iros kun malplenaj
         manoj.<em class="versenr"> 22</em> Ĉiu virino petos de sia najbarino kaj de sia
         samdomanino vazojn arĝentajn kaj vazojn orajn kaj vestojn; kaj vi
         metos tion sur viajn filojn kaj sur viajn filinojn, kaj vi
         senhavigos la Egiptojn.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Moseo respondis kaj diris: Sed se ili ne kredos al mi kaj ne
         aŭskultos mian voĉon, kaj se ili diros: Ne aperis al vi la
         Eternulo?<em class="versenr"> 2</em> Kaj la Eternulo diris al li: Kion vi tie havas en via
         mano? Kaj li diris: Bastonon.<em class="versenr"> 3</em> Kaj Li diris: Ĵetu ĝin sur la
         teron. Kaj li ĵetis ĝin sur la teron, kaj ĝi fariĝis serpento;
         kaj Moseo forkuris de ĝi.<em class="versenr"> 4</em> Sed la Eternulo diris al Moseo:
         Etendu vian manon, kaj kaptu ĝin je ĝia vosto (kaj li etendis
         sian manon kaj kaptis ĝin, kaj ĝi fariĝis bastono en lia mano),<em class="versenr"> 5</em> por ke ili kredu, ke aperis al vi la Eternulo, la Dio de iliaj
         patroj, la Dio de Abraham, la Dio de Isaak, kaj la Dio de Jakob.<em class="versenr"> 6</em> Kaj la Eternulo diris al li plue: Metu vian manon en vian
         sinon. Kaj li metis sian manon en sian sinon; kaj kiam li
         elprenis ĝin, jen lia mano estis leprokovrita kvazaŭ neĝo.<em class="versenr"> 7</em> Kaj
         Li diris: Remetu vian manon en vian sinon (kaj li remetis sian
         manon en sian sinon; kaj kiam li elprenis ĝin el sia sino, jen ĝi
         denove fariĝis kiel lia karno);<em class="versenr"> 8</em> kaj se ili ne kredos al vi kaj
         ne aŭskultos la voĉon de la unua signo, ili kredos al la voĉo de
         la alia signo.<em class="versenr"> 9</em> Kaj se ili ne kredos eĉ al ambaŭ tiuj signoj kaj
         ne aŭskultos vian voĉon, tiam prenu akvon el la Rivero kaj verŝu
         ĝin sur la sekan teron; kaj tiam la akvo, kiun vi prenis el la
         Rivero, fariĝos sango sur la seka tero.<em class="versenr"> 10</em> Kaj Moseo diris al la
         Eternulo: Ho, mia Sinjoro, mi ne estas elokventa, nek de hieraŭ,
         nek de antaŭhieraŭ, nek de tiu tempo, kiam Vi komencis paroli al
         Via sklavo; ĉar mi havas nelertan buŝon kaj nelertan langon.<em class="versenr"> 11</em> Kaj la Eternulo diris al li: Kiu faris buŝon al la homo? aŭ kiu
         faras muta aŭ surda aŭ vidanta aŭ blinda? ĉu ne Mi, la Eternulo?<em class="versenr"> 12</em> Kaj nun iru, kaj Mi estos kun via buŝo, kaj Mi instruos vin,
         kion vi devas paroli.<em class="versenr"> 13</em> Kaj li diris: Ho, mia Sinjoro, sendu iun
         alian.<em class="versenr"> 14</em> Tiam ekflamis la kolero de la Eternulo kontraŭ Moseo,
         kaj Li diris: Mi scias ja, ke via frato Aaron, la Levido, estas
         elokventa; kaj jen li eĉ iras al vi renkonte, kaj kiam li vidos
         vin, li ekĝojos en sia koro.<em class="versenr"> 15</em> Kaj vi parolos al li kaj metos la
         vortojn en lian buŝon; kaj Mi estos kun via buŝo kaj kun lia
         buŝo, kaj Mi instruos vin, kion vi devas fari.<em class="versenr"> 16</em> Kaj li parolos
         por vi al la popolo; kaj li estos via buŝo, kaj vi estos por li
         anstataŭ Dio.<em class="versenr"> 17</em> Kaj ĉi tiun bastonon prenu en vian manon; per ĝi
         vi faros la signojn.
      </p>
      <p class="p"><em class="versenr"> 18</em> Moseo iris kaj revenis al sia bopatro Jitro, kaj diris al li:
         Mi volas iri kaj reveni al miaj fratoj, kiuj estas en Egiptujo,
         kaj vidi, ĉu ili vivas ankoraŭ. Kaj Jitro diris al Moseo: Iru en
         paco.<em class="versenr"> 19</em> Kaj la Eternulo diris al Moseo en Midjanujo: Iru, revenu
         Egiptujon; ĉar mortis ĉiuj homoj, kiuj volis vin mortigi.<em class="versenr"> 20</em> Tiam
         Moseo prenis sian edzinon kaj siajn filojn kaj sidigis ilin sur
         azeno, kaj ekiris al la lando Egipta. Kaj Moseo prenis la
         bastonon de Dio en sian manon.<em class="versenr"> 21</em> Kaj la Eternulo diris al Moseo:
         Kiam vi revenos Egiptujon, tiam rigardu, ĉiujn miraklojn, kiujn
         Mi donis en vian manon, faru antaŭ Faraono. Sed Mi malmoligos
         lian koron, kaj li ne permesos al la popolo foriri.<em class="versenr"> 22</em> Kaj vi
         diru al Faraono: Tiel diris la Eternulo: Mia filo unuenaskita
         estas Izrael;<em class="versenr"> 23</em> kaj Mi diras al vi: Permesu, ke Mia filo iru kaj
         faru al Mi servon; se vi ne permesos al li iri, tiam Mi mortigos
         vian unuenaskitan filon.<em class="versenr"> 24</em> Sur la vojo, en la noktohaltejo,
         renkontis lin la Eternulo kaj volis mortigi lin;<em class="versenr"> 25</em> sed Cipora
         prenis akran ŝtonon, kaj detranĉis la prepucion de sia filo kaj
         ektuŝis liajn piedojn, kaj diris: Sanga fianĉo vi estas por mi.<em class="versenr"> 26</em> Tiam Li forlasis lin. Kaj ŝi diris: Sanga fianĉo per la
         cirkumcido.
      </p>
      <p class="p"><em class="versenr"> 27</em> Kaj la Eternulo diris al Aaron: Iru renkonte al Moseo en la
         dezerton. Kaj li iris kaj renkontis lin ĉe la monto de Dio, kaj
         kisis lin.<em class="versenr"> 28</em> Kaj Moseo diris al Aaron ĉiujn vortojn de la
         Eternulo, kiu sendis lin, kaj ĉiujn signojn, pri kiuj Li ordonis
         al li.<em class="versenr"> 29</em> Kaj iris Moseo kaj Aaron kaj kunvenigis ĉiujn ĉefojn de
         la Izraelidoj.<em class="versenr"> 30</em> Kaj Aaron diris ĉiujn vortojn, kiujn la
         Eternulo diris al Moseo, kaj li faris la signojn antaŭ la popolo.<em class="versenr"> 31</em> Kaj la popolo kredis. Kaj ili aŭdis, ke la Eternulo rememoris
         la Izraelidojn kaj vidis ilian mizeron, kaj ili kliniĝis kaj
         faris adoron.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Poste venis Moseo kaj Aaron, kaj diris al Faraono: Tiel diris
         la Eternulo, la Dio de Izrael: Permesu, ke Mia popolo iru kaj
         faru al Mi feston en la dezerto.<em class="versenr"> 2</em> Sed Faraono diris: Kiu estas
         la Eternulo, kies voĉon mi devas obei kaj lasi Izraelon iri? mi
         ne konas la Eternulon, kaj al Izrael mi ne permesos iri.<em class="versenr"> 3</em> Kaj
         ili diris: La Dio de la Hebreoj vokis nin; permesu, ke ni iru
         vojon de tri tagoj en la dezerton kaj ni alportu oferon al la
         Eternulo, nia Dio, por ke Li ne frapu nin per pesto aŭ glavo.<em class="versenr"> 4</em> Sed la reĝo de Egiptujo diris al ili: Kial vi, Moseo kaj Aaron,
         fortiras la popolon de ĝiaj laboroj? iru al viaj laboroj.<em class="versenr"> 5</em> Kaj
         Faraono diris: Jen multenombra estas nun la popolo de la lando,
         kaj vi volas liberigi ilin de iliaj laboroj!<em class="versenr"> 6</em> Kaj Faraono
         ordonis en tiu tago al la voktoj de la popolo kaj al ĝiaj
         kontrolistoj, dirante:<em class="versenr"> 7</em> Ne donu plu pajlon al la popolo por la
         farado de la brikoj, kiel ĝis nun; ili mem iru kaj kolektu al si
         pajlon.<em class="versenr"> 8</em> Sed la nombron de la brikoj, kiun ili pretigas ĝis nun,
         postulu de ili, ne malgrandigu ĝin; ĉar ili vagas senlabore, tial
         ili krias: Ni iru kaj alportu oferon al nia Dio.<em class="versenr"> 9</em> Oni devas
         premi tiujn homojn per la laboro, por ke ili estu okupitaj de ĝi
         kaj ne atentu mensogajn vortojn.<em class="versenr"> 10</em> Tiam eliris la voktoj de la
         popolo kaj ĝiaj kontrolistoj, kaj diris al la popolo: Tiel diras
         Faraono: Mi ne donos al vi pajlon;<em class="versenr"> 11</em> iru mem, prenu al vi
         pajlon, kie vi trovos; sed el via laboro nenio estos deprenata.<em class="versenr"> 12</em> Tiam la popolo disiĝis en la tuta lando Egipta, por kolekti
         pecojn da pajlo.<em class="versenr"> 13</em> Kaj la voktoj insistadis, dirante: Pretigu
         vian ĉiutagan laboron, kiel tiam, kiam vi havis pajlon.<em class="versenr"> 14</em> Kaj la
         kontrolistojn Izraelidojn, starigitajn super ili de la voktoj de
         Faraono, oni batadis, dirante: Kial vi ne pretigis vian ordonitan
         nombron da brikoj hieraŭ kaj hodiaŭ, kiel ĝis nun?<em class="versenr"> 15</em> La
         kontrolistoj Izraelidoj venis kaj kriis al Faraono, dirante: Kial
         vi agas tiel kun viaj sklavoj?<em class="versenr"> 16</em> Pajlo ne estas donata al viaj
         sklavoj, kaj brikojn oni ordonas al ni fari; kaj nun viaj sklavoj
         estas batataj, kaj via popolo pekas.<em class="versenr"> 17</em> Sed li diris:
         Mallaboruloj vi estas, mallaboruloj, tial vi diras: Ni iru, ni
         alportu oferon al la Eternulo.<em class="versenr"> 18</em> Kaj nun iru, laboru, kaj pajlon
         oni ne donos al vi, kaj la difinitan nombron da brikoj liveru.<em class="versenr"> 19</em> Kaj la kontrolistoj Izraelidoj vidis, ke estas al ili malbone,
         ĉar estas dirite: Ne malgrandigu la ĉiutagan nombron de viaj
         brikoj.<em class="versenr"> 20</em> Ili renkontis Moseon kaj Aaronon, kiuj staris antaŭ
         ili, kiam ili eliris de Faraono.<em class="versenr"> 21</em> Kaj ili diris al tiuj: La
         Eternulo rigardu vin, kaj juĝu vin por tio, ke vi malbonodorigis
         nian odoron antaŭ Faraono kaj antaŭ liaj servantoj, kaj donis
         glavon en iliajn manojn, por mortigi nin.<em class="versenr"> 22</em> Tiam Moseo turnis
         sin al la Eternulo, kaj diris: Mia Sinjoro! kial Vi faris
         malbonon al tiu popolo? kial Vi sendis min?<em class="versenr"> 23</em> De tiu tempo, kiam
         mi venis al Faraono, por paroli en Via nomo, li fariĝis pli
         malbona kontraŭ tiu popolo, kaj Vi ne savis Vian popolon.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Sed la Eternulo diris al Moseo: Nun vi vidos, kion Mi faros al
         Faraono; ĉar pro mano forta li foririgos ilin kaj pro mano forta
         li elpelos ilin el sia lando.
      </p>
      <p class="p"><em class="versenr"> 2</em> Kaj Dio ekparolis al Moseo kaj diris al li: Mi estas la
         ETERNULO.<em class="versenr"> 3</em> Mi aperis al Abraham, al Isaak, kaj al Jakob kiel Dio
         la Plejpotenca, sed Mian nomon ETERNULO Mi ne sciigis al ili.<em class="versenr"> 4</em> Mi starigis Mian interligon kun ili, ke Mi donos al ili la landon
         Kanaanan, la landon de ilia migrado, en kiu ili loĝis kiel
         fremduloj.<em class="versenr"> 5</em> Kaj Mi aŭdis la ĝemadon de la Izraelidoj, kiujn la
         Egiptoj premas per laboroj, kaj Mi rememoris Mian interligon.<em class="versenr"> 6</em> Tial diru al la Izraelidoj: Mi estas la Eternulo, kaj Mi elirigos
         vin el sub la jugo de Egiptujo, kaj Mi liberigos vin el ilia
         sklaveco, kaj Mi savos vin per etendita brako kaj grandaj juĝoj.<em class="versenr"> 7</em> Kaj Mi prenos vin kiel Mian popolon, kaj Mi estos via Dio; kaj
         vi scios, ke Mi estas la Eternulo, via Dio, kiu elirigas vin el
         sub la jugo de Egiptujo.<em class="versenr"> 8</em> Kaj Mi venigos vin en la landon, pri
         kiu Mi, levinte Mian manon, promesis, ke Mi donos ĝin al Abraham,
         al Isaak, kaj al Jakob, kaj Mi donos ĝin al vi kiel posedaĵon,
         Mi, la Eternulo.<em class="versenr"> 9</em> Moseo parolis tiel al la Izraelidoj; sed ili
         ne aŭskultis Moseon pro malforteco de spirito kaj pro la
         malfacilaj laboroj.
      </p>
      <p class="p"><em class="versenr"> 10</em> Kaj la Eternulo ekparolis al Moseo, dirante:<em class="versenr"> 11</em> Eniru, diru al
         Faraono, la reĝo de Egiptujo, ke li ellasu la Izraelidojn el sia
         lando.<em class="versenr"> 12</em> Moseo ekparolis antaŭ la Eternulo, dirante: Jen la
         Izraelidoj ne aŭskultas min, kiel do min aŭskultos Faraono? kaj
         mi havas nelertajn lipojn.<em class="versenr"> 13</em> Sed la Eternulo ekparolis al Moseo
         kaj al Aaron, kaj donis al ili ordonojn por la Izraelidoj, kaj
         por Faraono, reĝo de Egiptujo, por elirigi la Izraelidojn el la
         lando Egipta.
      </p>
      <p class="p"><em class="versenr"> 14</em> Jen estas la ĉefoj de iliaj familioj: la filoj de Ruben,
         unuenaskito de Izrael: Ĥanoĥ kaj Palu, Ĥecron kaj Karmi. Tio
         estas la familioj de Ruben.<em class="versenr"> 15</em> Kaj la filoj de Simeon: Jemuel kaj
         Jamin kaj Ohad kaj Jaĥin kaj Coĥar, kaj Ŝaul, filo de
         Kanaanidino. Tio estas la familioj de Simeon.<em class="versenr"> 16</em> Kaj jen estas la
         nomoj de la filoj de Levi laŭ ilia naskiĝo: Gerŝon kaj Kehat kaj
         Merari. La daŭro de la vivo de Levi estis cent tridek sep jaroj.<em class="versenr"> 17</em> La filoj de Gerŝon: Libni kaj Ŝimei, kun iliaj familioj.<em class="versenr"> 18</em> Kaj la filoj de Kehat: Amram kaj Jichar kaj Ĥebron kaj Uziel. La
         daŭro de la vivo de Kehat estis cent tridek tri jaroj.<em class="versenr"> 19</em> Kaj la
         filoj de Merari: Maĥli kaj Muŝi. Tio estas la familioj de Levi
         laŭ ilia naskiĝo.<em class="versenr"> 20</em> Amram prenis al si sian onklinon Joĥebed
         kiel edzinon, kaj ŝi naskis al li Aaronon kaj Moseon. La daŭro de
         la vivo de Amram estis cent tridek sep jaroj.<em class="versenr"> 21</em> Kaj la filoj de
         Jichar: Koraĥ kaj Nefeg kaj Ziĥri.<em class="versenr"> 22</em> Kaj la filoj de Uziel:
         Miŝael kaj Elcafan kaj Sitri.<em class="versenr"> 23</em> Aaron prenis al si Eliŝeban,
         filinon de Aminadab kaj fratinon de Naĥŝon, kiel edzinon, kaj ŝi
         naskis al li Nadabon kaj Abihun, Eleazaron kaj Itamaron.<em class="versenr"> 24</em> Kaj
         la filoj de Koraĥ: Asir kaj Elkana kaj Abiasaf. Tio estas la
         familioj de la Koraĥidoj.<em class="versenr"> 25</em> Eleazar, la filo de Aaron, prenis al
         si edzinon el la filinoj de Putiel, kaj ŝi naskis al li
         Pineĥason. Tio estas la ĉefoj de la Leviidoj laŭ iliaj familioj.<em class="versenr"> 26</em> Tio estas tiuj Aaron kaj Moseo, al kiuj la Eternulo diris:
         Elirigu la Izraelidojn el la lando Egipta laŭ iliaj taĉmentoj.<em class="versenr"> 27</em> Tio estas ili, kiuj parolis al Faraono, reĝo de Egiptujo, por
         elirigi la Izraelidojn el Egiptujo; tio estas Moseo kaj Aaron.
      </p>
      <p class="p"><em class="versenr"> 28</em> En tiu tago, kiam la Eternulo parolis al Moseo en la lando
         Egipta,<em class="versenr"> 29</em> la Eternulo diris al Moseo jene: Mi estas la Eternulo.
         Diru al Faraono, reĝo de Egiptujo, ĉion, kion Mi diras al vi.<em class="versenr"> 30</em> Kaj Moseo diris antaŭ la Eternulo: Jen mi havas nelertajn lipojn;
         kiel do Faraono min aŭskultos?
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Sed la Eternulo diris al Moseo: Vidu, mi faris vin dio por
         Faraono; kaj via frato Aaron estos via profeto.<em class="versenr"> 2</em> Vi parolos
         ĉion, kion Mi ordonos al vi; kaj via frato Aaron parolos al
         Faraono, ke li ellasu la Izraelidojn el sia lando.<em class="versenr"> 3</em> Sed Mi
         malmoligos la koron de Faraono, kaj Mi multigos Miajn signojn kaj
         Miajn miraklojn en la lando Egipta.<em class="versenr"> 4</em> Kaj Faraono vin ne
         aŭskultos, kaj Mi metos Mian manon sur Egiptujon, kaj Mi elirigos
         Mian militistaron, Mian popolon, la Izraelidojn, el la lando
         Egipta per grandaj juĝoj.<em class="versenr"> 5</em> Kaj la Egiptoj sciiĝos, ke Mi estas
         la Eternulo, kiam Mi etendos Mian manon super la Egiptojn kaj
         elirigos la Izraelidojn el inter ili.<em class="versenr"> 6</em> Kaj Moseo kaj Aaron
         faris, kiel ordonis al ili la Eternulo; tiel ili faris.<em class="versenr"> 7</em> Moseo
         havis la aĝon de okdek jaroj, kaj Aaron havis la aĝon de okdek
         tri jaroj, kiam ili parolis al Faraono.
      </p>
      <p class="p"><em class="versenr"> 8</em> Kaj la Eternulo ekparolis al Moseo kaj al Aaron, dirante:<em class="versenr"> 9</em> Se
         Faraono diros al vi, ke vi faru miraklon, tiam diru al Aaron:
         Prenu vian bastonon kaj ĵetu ĝin antaŭ Faraonon; ĝi fariĝos
         serpento.<em class="versenr"> 10</em> Moseo kaj Aaron venis al Faraono, kaj faris tiel,
         kiel ordonis la Eternulo. Aaron ĵetis sian bastonon antaŭ
         Faraonon kaj antaŭ liajn servantojn, kaj ĝi fariĝis serpento.<em class="versenr"> 11</em> Tiam ankaŭ Faraono alvokis la saĝulojn kaj sorĉistojn; kaj ankaŭ
         ili, la Egiptaj sorĉistoj, per siaj sorĉoj faris tiel.<em class="versenr"> 12</em> Ĉiu el
         ili ĵetis sian bastonon, kaj ili fariĝis serpentoj; sed la
         bastono de Aaron englutis iliajn bastonojn.<em class="versenr"> 13</em> Kaj malmoliĝis la
         koro de Faraono, kaj li ne aŭskultis ilin, kiel diris la
         Eternulo.
      </p>
      <p class="p"><em class="versenr"> 14</em> Tiam la Eternulo diris al Moseo: Obstina estas la koro de
         Faraono, li ne volas forliberigi la popolon.<em class="versenr"> 15</em> Iru al Faraono
         matene; li eliros al la akvo; stariĝu renkonte al li sur la bordo
         de la rivero, kaj la bastonon, kiu transformiĝis en serpenton,
         prenu en vian manon.<em class="versenr"> 16</em> Kaj diru al li: La Eternulo, Dio de la
         Hebreoj, sendis min al vi, por diri: Permesu al Mia popolo iri
         kaj fari al Mi servon en la dezerto; sed jen vi ĝis nun ne obeis.<em class="versenr"> 17</em> Tiel diris la Eternulo: Per tio vi sciiĝos, ke Mi estas la
         Eternulo: jen per la bastono, kiu estas en mia mano, mi frapos la
         akvon, kiu estas en la rivero, kaj ĝi transformiĝos en sangon.<em class="versenr"> 18</em> Kaj la fiŝoj, kiuj estas en la rivero, mortos, kaj la rivero
         malbonodoros, kaj la Egiptoj abomenos trinki akvon el la rivero.<em class="versenr"> 19</em> Kaj la Eternulo diris al Moseo: Diru al Aaron: Prenu vian
         bastonon, kaj etendu vian manon super la akvojn de la Egiptoj,
         super iliajn riverojn, super iliajn torentojn kaj super iliajn
         lagojn kaj super ĉian kolektiĝon de iliaj akvoj, kaj ili fariĝu
         sango; kaj estu sango en la tuta lando Egipta, en la vazoj lignaj
         kaj en la vazoj ŝtonaj.<em class="versenr"> 20</em> Kaj Moseo kaj Aaron faris tiel, kiel
         ordonis la Eternulo. Kaj li levis la bastonon, kaj frapis la
         akvon, kiu estis en la rivero, antaŭ la okuloj de Faraono kaj
         antaŭ la okuloj de liaj servantoj; kaj la tuta akvo, kiu estis en
         la rivero, transformiĝis en sangon.<em class="versenr"> 21</em> Kaj la fiŝoj, kiuj estis
         en la rivero, mortis, kaj la rivero fariĝis malbonodora, kaj la
         Egiptoj ne povis trinki akvon el la rivero; kaj estis sango en la
         tuta lando Egipta.<em class="versenr"> 22</em> Sed tiel same faris la sorĉistoj de
         Egiptujo per siaj sorĉoj. Kaj malmoliĝis la koro de Faraono, kaj
         li ne aŭskultis ilin, kiel diris la Eternulo.<em class="versenr"> 23</em> Kaj Faraono
         turniĝis kaj eniris en sian domon, kaj lia koro ne atentis eĉ
         tion.<em class="versenr"> 24</em> Kaj ĉiuj Egiptoj ekfosis ĉirkaŭ la rivero pro akvo por
         trinki, ĉar ili ne povis trinki la akvon el la rivero.<em class="versenr"> 25</em> Pasis
         sep tagoj, post kiam la Eternulo frapis la riveron.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj la Eternulo diris al Moseo: Iru al Faraono, kaj diru al li:
         Tiel diris la Eternulo: Permesu al Mia popolo iri, por ke ĝi faru
         servon al Mi.<em class="versenr"> 2</em> Kaj se vi ne volos permesi tion, jen Mi frapos
         vian tutan regionon per ranoj;<em class="versenr"> 3</em> kaj eksvarmos la rivero per
         ranoj, kaj ili elrampos kaj venos en vian domon kaj en vian
         dormoĉambron kaj sur vian liton kaj en la domojn de viaj
         servantoj kaj de via popolo kaj en viajn fornojn kaj en viajn
         pastujojn;<em class="versenr"> 4</em> kaj sur vin kaj sur vian popolon kaj sur ĉiujn viajn
         servantojn rampos la ranoj.<em class="versenr"> 5</em> Kaj la Eternulo diris al Moseo:
         Diru al Aaron: Etendu vian manon kun via bastono super la
         riverojn, super la torentojn, kaj super la lagojn, kaj elirigu la
         ranojn sur la landon Egiptan.<em class="versenr"> 6</em> Kaj Aaron etendis sian manon
         super la akvojn de Egiptujo, kaj la ranoj eliris kaj kovris la
         landon Egiptan.<em class="versenr"> 7</em> Tion saman faris la sorĉistoj per siaj sorĉoj,
         kaj ili elirigis la ranojn sur la landon Egiptan.<em class="versenr"> 8</em> Tiam Faraono
         alvokis Moseon kaj Aaronon, kaj diris: Preĝu al la Eternulo, ke
         Li forigu la ranojn for de mi kaj de mia popolo; tiam mi
         forliberigos la popolon, ke ĝi alportu oferon al la Eternulo.<em class="versenr"> 9</em> Kaj Moseo diris al Faraono: Ordonu al mi, por kiu tempo mi devas
         preĝi pro vi kaj pro viaj servantoj kaj pro via popolo, ke
         malaperu la ranoj for de vi kaj el viaj domoj kaj nur en la
         rivero ili restu.<em class="versenr"> 10</em> Tiu diris: Por morgaŭ. Kaj li diris: Ĝi
         estu, kiel vi diris, por ke vi sciu, ke ekzistas neniu tia, kiel
         la Eternulo, nia Dio.<em class="versenr"> 11</em> Kaj foriĝos la ranoj for de vi kaj de
         viaj domoj kaj de viaj servantoj kaj de via popolo; nur en la
         rivero ili restos.<em class="versenr"> 12</em> Moseo kaj Aaron eliris for de Faraono, kaj
         Moseo ekvokis al la Eternulo pri la ranoj, kiujn li venigis sur
         Faraonon.<em class="versenr"> 13</em> Kaj la Eternulo faris laŭ la vortoj de Moseo; kaj
         mortis la ranoj en la domoj, en la kortoj, kaj sur la kampoj.<em class="versenr"> 14</em> Kaj oni kunŝovelis ilin en multajn amasojn, kaj la lando
         malbonodoriĝis.<em class="versenr"> 15</em> Sed kiam Faraono vidis, ke fariĝis faciliĝo,
         li malmoligis sian koron kaj ne aŭskultis ilin, kiel diris la
         Eternulo.
      </p>
      <p class="p"><em class="versenr"> 16</em> Tiam la Eternulo diris al Moseo: Diru al Aaron: Etendu vian
         bastonon, kaj frapu la polvon de la tero, kaj el ĝi fariĝos
         pikmuŝoj en la tuta lando Egipta.<em class="versenr"> 17</em> Ili faris tiel: Aaron
         etendis sian manon kun sia bastono kaj frapis la polvon de la
         tero, kaj aperis pikmuŝoj sur la homoj kaj la brutoj. La tuta
         polvo de la tero fariĝis pikmuŝoj en la tuta lando Egipta.<em class="versenr"> 18</em> Tiel faris la sorĉistoj per siaj sorĉoj, por elirigi pikmuŝojn,
         sed ili ne povis. Kaj la pikmuŝoj estis sur la homoj kaj sur la
         brutoj.<em class="versenr"> 19</em> Tiam la sorĉistoj diris al Faraono: Ĝi estas fingro de
         Dio. Sed la koro de Faraono restis obstina, kaj li ne aŭskultis
         ilin, kiel diris la Eternulo.
      </p>
      <p class="p"><em class="versenr"> 20</em> Kaj la Eternulo diris al Moseo: Leviĝu frue matene, kaj
         stariĝu antaŭ Faraono, kiam li iros al la akvo, kaj diru al li:
         Tiel diris la Eternulo: Forliberigu Mian popolon, ke ĝi faru
         servon al Mi.<em class="versenr"> 21</em> Ĉar se vi ne forliberigos Mian popolon, jen Mi
         venigos sur vin kaj sur viajn servantojn kaj sur vian popolon kaj
         en viajn domojn fiinsektojn; kaj pleniĝos de la fiinsektoj la
         domoj de la Egiptoj, kaj ankaŭ la tero, sur kiu ili estas.<em class="versenr"> 22</em> Kaj
         Mi distingos en tiu tago la teron de Goŝen, sur kiu troviĝas Mia
         popolo, ke tie ne estu fiinsektoj; por ke vi sciiĝu, ke Mi estas
         la Eternulo meze de la tero.<em class="versenr"> 23</em> Kaj Mi faros apartigon inter Mia
         popolo kaj via popolo; morgaŭ okazos tiu signo.<em class="versenr"> 24</em> Kaj la
         Eternulo faris tiel, kaj aperis multego da fiinsektoj en la domo
         de Faraono kaj en la domoj de liaj servantoj kaj en la tuta lando
         Egipta; difektiĝis la tero kaŭze de la fiinsektoj.<em class="versenr"> 25</em> Tiam
         Faraono alvokis Moseon kaj Aaronon, kaj diris: Iru, alportu
         oferon al via Dio en la lando.<em class="versenr"> 26</em> Sed Moseo diris: Ne estas
         oportune fari tiel; ĉar abomenindaĵo por la Egiptoj estus nia
         oferado al la Eternulo, nia Dio; se oferadon abomenindan por la
         Egiptoj ni faros antaŭ iliaj okuloj, ĉu ili tiam nin ne
         ŝtonmortigos?<em class="versenr"> 27</em> Vojon de tri tagoj ni iros en la dezerton, kaj
         ni faros oferon al la Eternulo, nia Dio, kiel Li diros al ni.<em class="versenr"> 28</em> Tiam Faraono diris: Mi forliberigos vin, kaj vi faros oferon al
         la Eternulo, via Dio, en la dezerto; nur ne foriru malproksime;
         preĝu pro mi.<em class="versenr"> 29</em> Kaj Moseo diris: Jen mi foriras de vi, kaj mi
         preĝos al la Eternulo, ke foriĝu la fiinsektoj for de Faraono, de
         liaj servantoj, kaj de lia popolo morgaŭ; sed Faraono ne plu
         trompu, ne forliberigante la popolon, por fari oferon al la
         Eternulo.<em class="versenr"> 30</em> Moseo eliris for de Faraono kaj preĝis al la
         Eternulo.<em class="versenr"> 31</em> Kaj la Eternulo faris, kiel diris Moseo, kaj forigis
         la fiinsektojn for de Faraono, de liaj servantoj, kaj de lia
         popolo; ne restis eĉ unu.<em class="versenr"> 32</em> Sed Faraono obstinigis sian koron
         ankaŭ ĉi tiun fojon, kaj ne forliberigis la popolon.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj la Eternulo diris al Moseo: Iru al Faraono, kaj diru al li:
         Tiel diris la Eternulo, Dio de la Hebreoj: Forliberigu Mian
         popolon, ke ĝi faru al Mi servon.<em class="versenr"> 2</em> Ĉar se vi ne volos
         forliberigi kaj vi plue ilin retenos,<em class="versenr"> 3</em> jen la mano de la
         Eternulo estos sur viaj brutoj, kiuj estas sur la kampo, sur la
         ĉevaloj, sur la azenoj, sur la kameloj, sur la bovoj, kaj sur la
         ŝafoj; estos sur ili tre forta pesto.<em class="versenr"> 4</em> Kaj la Eternulo faros
         apartigon inter la brutoj de la Izraelidoj kaj la brutoj de la
         Egiptoj; kaj el ĉio, kio apartenas al la Izraelidoj, mortos
         nenio.<em class="versenr"> 5</em> Kaj la Eternulo difinis tempon, dirante: Morgaŭ la
         Eternulo faros tiun aferon en la lando.<em class="versenr"> 6</em> Kaj la Eternulo faris
         tion en la sekvanta tago, kaj mortis ĉiuj brutoj de la Egiptoj,
         sed el la brutoj de la Izraelidoj ne mortis eĉ unu.<em class="versenr"> 7</em> Faraono
         sendis, kaj oni vidis, ke el la brutoj de la Izraelidoj ne mortis
         eĉ unu. Sed la koro de Faraono estis obstina, kaj li ne
         forliberigis la popolon.
      </p>
      <p class="p"><em class="versenr"> 8</em> Tiam la Eternulo diris al Moseo kaj al Aaron: Prenu al vi
         plenmanojn da cindro el la forno, kaj Moseo ĵetu ĝin al la ĉielo
         antaŭ la okuloj de Faraono.<em class="versenr"> 9</em> Kaj ĝi fariĝos polvo super la tuta
         lando Egipta, kaj sur la homoj kaj sur la bestoj fariĝos el ĝi
         brulumaj abscesoj en la tuta lando Egipta.<em class="versenr"> 10</em> Kaj ili prenis
         cindron el la forno kaj stariĝis antaŭ Faraono, kaj Moseo ĵetis
         ĝin al la ĉielo, kaj aperis brulumaj abscesoj sur la homoj kaj
         sur la bestoj.<em class="versenr"> 11</em> Kaj la sorĉistoj ne povis teni sin antaŭ Moseo
         pro la abscesoj, ĉar la abscesoj estis sur la sorĉistoj kaj sur
         ĉiuj Egiptoj.<em class="versenr"> 12</em> Sed la Eternulo obstinigis la koron de Faraono,
         kaj li ne aŭskultis ilin, kiel diris la Eternulo al Moseo.
      </p>
      <p class="p"><em class="versenr"> 13</em> Tiam la Eternulo diris al Moseo: Leviĝu frue matene kaj
         stariĝu antaŭ Faraono, kaj diru al li: Tiel diris la Eternulo,
         Dio de la Hebreoj: Forliberigu Mian popolon, ke ĝi faru al Mi
         servon.<em class="versenr"> 14</em> Ĉar ĉi tiun fojon Mi sendos ĉiujn Miajn frapojn en
         vian koron kaj sur viajn servantojn kaj sur vian popolon, por ke
         vi sciu, ke ne ekzistas simila al Mi sur la tuta tero.<em class="versenr"> 15</em> Ĉar nun
         Mi etendus Mian manon kaj batus vin kaj vian popolon per pesto,
         kaj vi malaperus de la tero;<em class="versenr"> 16</em> sed nur por tio Mi vin konservis,
         ke Mi montru sur vi Mian forton, kaj por ke oni rakontu pri Mia
         nomo sur la tuta tero.<em class="versenr"> 17</em> Ankoraŭ vi retenas Mian popolon, kaj ne
         forliberigas ĝin.<em class="versenr"> 18</em> Jen morgaŭ en ĉi tiu tempo Mi pluvigos tre
         grandan hajlon, tian, ke simila al ĝi ne estis en Egiptujo de
         post la tago de ĝia fondiĝo ĝis nun.<em class="versenr"> 19</em> Kaj nun sendu, kolektu
         viajn brutojn, kaj ĉion, kion vi havas sur la kampo; sur ĉiun
         homon kaj bruton, kiuj troviĝos sur la kampo kaj ne kolektiĝos en
         la domon, falos la hajlo, kaj ili mortos.<em class="versenr"> 20</em> Kiu el la servantoj
         de Faraono timis la vorton de la Eternulo, tiu rapide envenigis
         siajn sklavojn kaj brutojn en la domojn;<em class="versenr"> 21</em> sed kiu ne atentis la
         vorton de la Eternulo, tiu lasis siajn sklavojn kaj siajn brutojn
         sur la kampo.
      </p>
      <p class="p"><em class="versenr"> 22</em> Kaj la Eternulo diris al Moseo: Etendu vian manon al la ĉielo,
         kaj venos hajlo en la tuta lando Egipta, sur la homojn kaj sur la
         brutojn kaj sur ĉiujn herbojn de la kampo en la lando Egipta.<em class="versenr"> 23</em> Kaj Moseo etendis sian bastonon al la ĉielo; kaj la Eternulo
         aperigis tondrojn kaj hajlon, kaj fajro iris sur la teron, kaj la
         Eternulo pluvigis hajlon sur la landon Egiptan.<em class="versenr"> 24</em> Kaj estis
         hajlo, kaj fajro ekflamadis meze de la hajlo, en tiel forta
         grado, ke io simila neniam estis en la tuta lando Egipta de post
         la tempo, kiam en ĝi aperis popolo.<em class="versenr"> 25</em> Kaj la hajlo batdifektis
         en la tuta lando Egipta ĉion, kio estis sur la kampo; homojn kaj
         brutojn kaj ĉiun herbon de la kampo batdifektis la hajlo, kaj
         ĉiujn arbojn de la kampo ĝi rompis.<em class="versenr"> 26</em> Nur en la lando Goŝen, kie
         estis la Izraelidoj, ne estis hajlo.<em class="versenr"> 27</em> Tiam Faraono sendis, kaj
         alvokis Moseon kaj Aaronon, kaj diris al ili: Mi pekis la nunan
         fojon; la Eternulo estas la pravulo, mi kaj mia popolo estas la
         malpravuloj.<em class="versenr"> 28</em> Preĝu al la Eternulo, ke ĉesiĝu la tondroj de Dio
         kaj la hajlo; tiam mi forliberigos vin, kaj vi ne plu restos.<em class="versenr"> 29</em> Kaj Moseo diris al li: Kiam mi eliros el la urbo, mi etendos
         miajn manojn al la Eternulo; la tondroj ĉesiĝos kaj la hajlo ne
         plu estos, por ke vi sciiĝu, ke al la Eternulo apartenas la tero.<em class="versenr"> 30</em> Sed mi scias, ke vi kaj viaj servantoj ankoraŭ ne timas Dion,
         la Eternulon.<em class="versenr"> 31</em> La lino kaj la hordeo estis batdifektitaj, ĉar
         la hordeo havis spikojn kaj la lino havis burĝonojn;<em class="versenr"> 32</em> sed la
         tritiko kaj la spelto ne estis batdifektitaj, ĉar ili estis
         malfrusezonaj.<em class="versenr"> 33</em> Moseo eliris de Faraono el la urbo kaj etendis
         siajn manojn al la Eternulo; tiam ĉesiĝis la tondroj kaj la
         hajlo, kaj pluvo ne plu verŝiĝis sur la teron.<em class="versenr"> 34</em> Kiam Faraono
         vidis, ke ĉesiĝis la pluvo kaj la hajlo kaj la tondroj, tiam li
         plue pekis kaj obstinigis sian koron, li kaj liaj servantoj.<em class="versenr"> 35</em> La koro de Faraono restis obstina, kaj li ne forliberigis la
         Izraelidojn, kiel diris la Eternulo per Moseo.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Kaj la Eternulo diris al Moseo: Iru al Faraono, ĉar Mi
         obstinigis lian koron kaj la korojn de liaj servantoj, por ke Mi
         faru ĉi tiujn Miajn signojn inter ili;<em class="versenr"> 2</em> kaj por ke vi rakontu al
         via filo kaj al via nepo, kion Mi plenumis sur la Egiptoj, kaj
         pri Miaj signoj, kiujn Mi faris inter ili; kaj por ke vi sciu, ke
         Mi estas la Eternulo.<em class="versenr"> 3</em> Moseo kaj Aaron venis al Faraono, kaj
         diris al li: Tiel diris la Eternulo, Dio de la Hebreoj: Ĝis kiam
         vi rifuzos humiliĝi antaŭ Mi? forliberigu Mian popolon, ke ĝi
         faru al Mi servon.<em class="versenr"> 4</em> Ĉar se vi rifuzos forliberigi Mian popolon,
         jen Mi venigos morgaŭ akridojn en vian regionon;<em class="versenr"> 5</em> kaj ili kovros
         la supraĵon de la tero tiel, ke oni ne povos vidi la teron; kaj
         ili formanĝos ĉion, kio restis ĉe vi savita kontraŭ la hajlo, kaj
         ili ĉirkaŭmanĝos ĉiujn arbojn, kiuj kreskas ĉe vi sur la kampo;<em class="versenr"> 6</em> kaj ili plenigos viajn domojn kaj la domojn de ĉiuj viaj
         servantoj kaj la domojn de ĉiuj Egiptoj tiel, kiel ne vidis viaj
         patroj kaj viaj prapatroj de post la tago, kiam ili aperis sur la
         tero ĝis la nuna tago. Kaj li turniĝis kaj eliris for de Faraono.<em class="versenr"> 7</em> Tiam la servantoj de Faraono diris al li: Ĝis kiam tiu homo
         estos por ni suferilo? forliberigu tiujn homojn, por ke ili faru
         servon al la Eternulo, ilia Dio; ĉu vi ankoraŭ ne vidas, ke
         Egiptujo pereas?<em class="versenr"> 8</em> Kaj oni revenigis denove Moseon kaj Aaronon al
         Faraono, kaj ĉi tiu diris al ili: Iru, faru servon al la
         Eternulo, via Dio; sed kiuj estas la irontoj?<em class="versenr"> 9</em> Tiam Moseo diris:
         Kun niaj junuloj kaj maljunuloj ni iros, kun niaj filoj kaj niaj
         filinoj, kun niaj ŝafoj kaj niaj bovoj ni iros, ĉar ni havas
         feston de la Eternulo.<em class="versenr"> 10</em> Kaj li diris al ili: Tiel la Eternulo
         estu kun vi, se mi forliberigos vin kaj viajn infanojn! ĉu vi ne
         havas ian malbonan intencon?<em class="versenr"> 11</em> Ne; iru nur la viroj kaj faru
         servon al la Eternulo, ĉar tion vi petas. Kaj oni elpelis ilin
         for de Faraono.
      </p>
      <p class="p"><em class="versenr"> 12</em> Tiam la Eternulo diris al Moseo: Etendu vian manon super la
         landon Egiptan pro la akridoj, ke ili venu sur la landon Egiptan,
         kaj formanĝu ĉiujn herbojn de la tero, ĉion, kion restigis la
         hajlo.<em class="versenr"> 13</em> Kaj Moseo etendis sian bastonon super la landon
         Egiptan, kaj la Eternulo direktis orientan venton sur la landon
         dum tiu tuta tago kaj dum la tuta nokto. Kiam fariĝis mateno, la
         orienta vento alportis la akridojn.<em class="versenr"> 14</em> Kaj la akridoj venis sur
         la tutan landon Egiptan kaj sidiĝis en la tuta Egipta regiono en
         tre granda amaso; antaŭ ili neniam estis akridaro simila al ili,
         kaj poste neniam estos tia.<em class="versenr"> 15</em> Kaj ili kovris la tutan supraĵon
         de la tero, kaj la tero fariĝis malluma; kaj ili formanĝis la
         tutan herbon de la kampo, kaj ĉiujn arbajn fruktojn, kiujn
         restigis la hajlo; kaj restis nenia verdaĵo sur la arboj aŭ inter
         la herboj de la kampo en la tuta lando Egipta.<em class="versenr"> 16</em> Tiam Faraono
         rapide alvokis Moseon kaj Aaronon, kaj diris: Mi pekis antaŭ la
         Eternulo, via Dio, kaj antaŭ vi.<em class="versenr"> 17</em> Sed nun pardonu mian pekon
         nur ĉi tiun fojon, kaj preĝu al la Eternulo, via Dio, ke Li
         forigu de mi nur ĉi tiun morton.<em class="versenr"> 18</em> Kaj li eliris for de Faraono
         kaj preĝis al la Eternulo.<em class="versenr"> 19</em> Kaj la Eternulo venigis de la
         kontraŭa flanko venton okcidentan tre fortan, kaj ĝi levis la
         akridojn kaj ĵetis ilin en la Ruĝan Maron; ne restis eĉ unu
         akrido en la tuta Egipta regiono.<em class="versenr"> 20</em> Sed la Eternulo obstinigis
         la koron de Faraono, kaj li ne forliberigis la Izraelidojn.
      </p>
      <p class="p"><em class="versenr"> 21</em> Tiam la Eternulo diris al Moseo: Etendu vian manon al la
         ĉielo, kaj fariĝos mallumo en la lando Egipta, palpebla mallumo.<em class="versenr"> 22</em> Kaj Moseo etendis sian manon al la ĉielo, kaj fariĝis densa
         mallumo en la tuta lando Egipta dum tri tagoj.<em class="versenr"> 23</em> Oni ne vidis
         unu alian, kaj neniu leviĝis de sia loko dum tri tagoj; sed ĉiuj
         Izraelidoj havis lumon en siaj loĝejoj.<em class="versenr"> 24</em> Tiam Faraono alvokis
         Moseon, kaj diris: Iru, faru servon al la Eternulo; nur viaj
         ŝafoj kaj viaj bovoj restu; ankaŭ viaj infanoj iru kun vi.<em class="versenr"> 25</em> Sed
         Moseo diris: Vi devas ankaŭ doni en niajn manojn oferojn kaj
         bruloferojn, kiujn ni alportos al la Eternulo, nia Dio.<em class="versenr"> 26</em> Ankaŭ
         niaj brutoj iros kun ni, ne restos eĉ unu hufo; ĉar el ili ni
         prenos, por fari servon al la Eternulo, nia Dio; kaj ni ne scias,
         per kio ni devas servi al la Eternulo, ĝis ni venos tien.<em class="versenr"> 27</em> Kaj
         la Eternulo obstinigis la koron de Faraono, kaj li ne volis
         forliberigi ilin.<em class="versenr"> 28</em> Kaj Faraono diris al li: Iru for de mi!
         gardu vin, ke vi ne venu plu antaŭ mian vizaĝon; ĉar en la tago,
         en kiu vi venos antaŭ mian vizaĝon, vi mortos.<em class="versenr"> 29</em> Tiam Moseo
         diris: Tiel vi diris; mi ne venos do plu antaŭ vian vizaĝon.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj la Eternulo diris al Moseo: Ankoraŭ unu punon Mi venigos
         sur Faraonon kaj sur Egiptujon; post tio li forliberigos vin el
         ĉi tie; kaj forliberigante, li tute elpelos vin el ĉi tie.<em class="versenr"> 2</em> Diru
         nun al la popolo, ke ili petu ĉiu viro de sia proksimulo kaj ĉiu
         virino de sia proksimulino vazojn arĝentajn kaj vazojn orajn.<em class="versenr"> 3</em> Kaj la Eternulo donis al la popolo favoron ĉe la Egiptoj; kaj
         ankaŭ Moseo estis tre granda homo en la lando Egipta, en la
         okuloj de la servantoj de Faraono kaj en la okuloj de la popolo.
      </p>
      <p class="p"><em class="versenr"> 4</em> Kaj Moseo diris: Tiel diris la Eternulo: En la mezo de la nokto
         Mi iros internen de Egiptujo.<em class="versenr"> 5</em> Kaj mortos ĉiu unuenaskito en la
         lando Egipta, de la unuenaskito de Faraono, kiu sidas sur sia
         trono, ĝis la unuenaskito de la sklavino, kiu sidas malantaŭ la
         muelejo; kaj ĉiu unuenaskito el la brutoj.<em class="versenr"> 6</em> Kaj estos granda
         kriado en la tuta lando Egipta, tia, ke simila al ĝi neniam estis
         kaj neniam plu estos.<em class="versenr"> 7</em> Sed ĉe ĉiuj Izraelidoj ne movos hundo
         sian langon, nek kontraŭ homon, nek kontraŭ bruton; por ke vi
         sciu, kiel la Eternulo faras apartigon inter la Egiptoj kaj la
         Izraelidoj.<em class="versenr"> 8</em> Kaj venos ĉiuj viaj sklavoj al mi kaj terĵetiĝos
         antaŭ mi, dirante: Eliru vi kaj la tuta popolo, kiu vin sekvas.
         Post tio mi eliros. Kaj li eliris for de Faraono kun granda
         kolero.
      </p>
      <p class="p"><em class="versenr"> 9</em> Kaj la Eternulo diris al Moseo: Faraono vin ne aŭskultos; por
         ke multiĝu Miaj mirakloj en la lando Egipta.<em class="versenr"> 10</em> Kaj Moseo kaj
         Aaron faris ĉiujn tiujn miraklojn antaŭ Faraono; sed la Eternulo
         obstinigis la koron de Faraono, kaj li ne forliberigis la
         Izraelidojn el sia lando.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj la Eternulo ekparolis al Moseo kaj al Aaron en la lando
         Egipta, dirante:<em class="versenr"> 2</em> Ĉi tiu monato estu por vi komenco de la
         monatoj; la unua ĝi estu por vi inter la monatoj de la jaro.<em class="versenr"> 3</em> Diru al la tuta komunumo de Izrael: En la deka tago de ĉi tiu
         monato prenu al si ŝafidon ĉiu patro de familio, po unu ŝafido
         por domo.<em class="versenr"> 4</em> Kaj se en la domo estas tro malmulte da personoj por
         tuta ŝafido, tiam li prenu kune kun sia najbaro plej proksima al
         lia domo; laŭ la nombro de la animoj, laŭ la kvanto de manĝado de
         ĉiu, ili kalkulu sin por la ŝafido.<em class="versenr"> 5</em> La ŝafido estu sendifekta,
         virseksa, havanta la aĝon de unu jaro; el la ŝafoj aŭ el la
         kaproj vi povas preni.<em class="versenr"> 6</em> Konservu ĝin ĝis la dek-kvara tago de ĉi
         tiu monato; kaj la tuta komunumo de Izrael buĉu ĝin en la komenco
         de vespero.<em class="versenr"> 7</em> Kaj ili prenu iom el la sango, kaj ŝmiru sur ambaŭ
         fostoj kaj sur la supra sojlo de la domoj, en kiuj ili ĝin
         manĝos.<em class="versenr"> 8</em> Kaj ili manĝu la viandon en tiu nokto, rostitan sur
         fajro; kaj macojn kun maldolĉaj herboj ili manĝu.<em class="versenr"> 9</em> Ne manĝu ĝin
         duonkrudan, nek kuiritan en akvo, sed nur rostitan sur fajro kun
         ĝiaj kapo, kruroj, kaj internaĵoj.<em class="versenr"> 10</em> Ne restigu iom el ĝi ĝis la
         mateno; kio restos el ĝi ĝis la mateno, tion bruligu per fajro.<em class="versenr"> 11</em> Kaj tiele manĝu ĝin; via lumbo estu zonita, viaj ŝuoj sur viaj
         piedoj, kaj via bastono en via mano; kaj manĝu ĝin rapidante; ĝi
         estas Pasko de la Eternulo.<em class="versenr"> 12</em> Kaj Mi trairos la landon Egiptan
         en tiu nokto, kaj Mi batos ĉiun unuenaskiton en la lando Egipta,
         de la homoj ĝis la brutoj; kaj super ĉiuj dioj de Egiptujo Mi
         faros juĝon, Mi, la Eternulo.<em class="versenr"> 13</em> Kaj la sango ĉe vi estos signo
         sur la domoj, en kiuj vi troviĝas; kiam Mi vidos la sangon, Mi
         pasos preter vi, kaj ne estos inter vi la eksterma puno, kiam Mi
         batos la landon Egiptan.<em class="versenr"> 14</em> Kaj tiu tago estu por vi memoraĵo;
         kaj festu ĝin kiel feston de la Eternulo en viaj generacioj, kiel
         leĝon por eterne festu ĝin.<em class="versenr"> 15</em> Dum sep tagoj manĝu macojn; en la
         unua tago forigu la fermentaĵon el viaj domoj; ĉar kiu manĝos
         fermentaĵon de la unua tago ĝis la sepa tago, ties animo estos
         ekstermita el Izrael.<em class="versenr"> 16</em> Kaj en la unua tago faru al vi sanktan
         kunvenon, kaj en la sepa tago faru al vi sanktan kunvenon; nenia
         laboro estu farata en tiuj tagoj; nur kio estas necesa por manĝi
         por ĉiu, nur tio sola povas esti farata de vi.<em class="versenr"> 17</em> Kaj observu la
         ordonon pri la macoj, ĉar ĝuste en tiu tago Mi elkondukis viajn
         taĉmentojn el la lando Egipta; kaj observu tiun tagon en viaj
         generacioj kiel leĝon eternan.<em class="versenr"> 18</em> De post la vespero de la dek-
         kvara tago de la unua monato manĝu macojn ĝis la vespero de la
         dudek-unua tago de la monato.<em class="versenr"> 19</em> Dum sep tagoj fermentaĵo ne
         troviĝu en viaj domoj; ĉar kiu manĝos fermentaĵon, ties animo
         ekstermiĝos el la komunumo de Izrael, ĉu li estas fremdulo, aŭ ĉu
         li estas indiĝeno de la lando.<em class="versenr"> 20</em> Nenion fermentintan manĝu; en
         ĉiuj viaj loĝlokoj manĝu macojn.
      </p>
      <p class="p"><em class="versenr"> 21</em> Moseo alvokis ĉiujn ĉefojn de Izrael, kaj diris al ili: Elektu
         kaj prenu al vi ŝafidojn laŭ viaj familioj, kaj buĉu la Paskon.<em class="versenr"> 22</em> Kaj prenu faskon da hisopo, kaj trempu ĝin en la sango, kiu
         estos en la pelvo, kaj tuŝu la supran sojlon kaj ambaŭ fostojn
         per la sango, kiu estos en la pelvo; kaj neniu el vi eliru el la
         pordo de sia domo ĝis la mateno.<em class="versenr"> 23</em> Kaj la Eternulo trairos, por
         puni la Egiptojn; kiam Li vidos la sangon sur la supra sojlo kaj
         ambaŭ fostoj, tiam la Eternulo preterpasos la pordon kaj ne
         permesos al la ekstermanto veni en viajn domojn por puni.<em class="versenr"> 24</em> Kaj
         observu ĉi tion kiel leĝon por vi kaj por viaj filoj eterne.<em class="versenr"> 25</em> Kaj kiam vi venos en la landon, kiun la Eternulo donos al vi,
         kiel Li diris, observu ĉi tiun servon.<em class="versenr"> 26</em> Kaj kiam diros al vi
         viaj filoj: Kion signifas ĉi tiu via servo?<em class="versenr"> 27</em> tiam diru: Ĝi
         estas ofero de Pasko al la Eternulo, kiu preterpasis la domojn de
         la Izraelidoj en Egiptujo, kiam Li punis la Egiptojn, sed niajn
         domojn savis. Kaj la popolo kliniĝis kaj faris adoron.<em class="versenr"> 28</em> Kaj la
         Izraelidoj iris, kaj faris, kiel ordonis la Eternulo al Moseo kaj
         Aaron; tiel ili faris.
      </p>
      <p class="p"><em class="versenr"> 29</em> Kiam venis la noktomezo, la Eternulo batis ĉiujn unuenaskitojn
         en la lando Egipta, de la unuenaskito de Faraono, sidanta sur sia
         trono, ĝis la unuenaskito de malliberulo, sidanta en malliberejo;
         kaj ĉiujn unuenaskitojn el la brutoj.<em class="versenr"> 30</em> Tiam Faraono leviĝis en
         la nokto, li kaj ĉiuj liaj servantoj kaj ĉiuj Egiptoj; kaj
         fariĝis granda kriado en Egiptujo; ĉar ne estis domo, en kiu ne
         estis mortinto.<em class="versenr"> 31</em> Kaj li alvokis Moseon kaj Aaronon en la nokto,
         kaj diris: Leviĝu, foriru el inter mia popolo, vi kaj la
         Izraelidoj; kaj iru, faru servon al la Eternulo, kiel vi diris.<em class="versenr"> 32</em> Ankaŭ viajn ŝafojn kaj viajn bovojn prenu, kiel vi diris, kaj
         iru; kaj benu ankaŭ min.<em class="versenr"> 33</em> Kaj la Egiptoj urĝis sur la popolon,
         por pli rapide elirigi ilin el la lando; ĉar ili diris: Ni ĉiuj
         mortos.<em class="versenr"> 34</em> Kaj la popolo forportis sian paston, antaŭ ol ĝi
         fermentis; iliaj pastujoj, ligitaj en iliaj vestoj, estis sur
         iliaj ŝultroj.<em class="versenr"> 35</em> Kaj la Izraelidoj faris, kiel diris Moseo; kaj
         ili petis de la Egiptoj vazojn arĝentajn kaj vazojn orajn kaj
         vestojn.<em class="versenr"> 36</em> Kaj la Eternulo favorigis al la popolo la Egiptojn,
         kaj ĉi tiuj pruntedonis al ili; kaj ili multe prenis de la
         Egiptoj.
      </p>
      <p class="p"><em class="versenr"> 37</em> Kaj la Izraelidoj ekiris el Rameses al Sukot, en la nombro de
         ĉirkaŭ sescent mil piedirantaj viroj, krom la infanoj.<em class="versenr"> 38</em> Kaj
         ankaŭ granda amaso da diversgentaj homoj eliris kun ili, kaj da
         ŝafoj kaj bovoj tre granda brutaro.<em class="versenr"> 39</em> Kaj el la pasto, kiun ili
         elportis el Egiptujo, ili bakis macajn platpanojn, ĉar ĝi ankoraŭ
         ne fermentis; ĉar ili estis elpelitaj el Egiptujo kaj ne povis
         prokrasti, kaj ili eĉ ne pretigis al si manĝaĵon.<em class="versenr"> 40</em> La daŭro de
         la tempo, kiun la Izraelidoj loĝis en Egiptujo, estis kvarcent
         tridek jaroj.<em class="versenr"> 41</em> Kiam finiĝis kvarcent tridek jaroj, ĝuste en la
         sama tago, ĉiuj taĉmentoj de la Eternulo eliris el la lando
         Egipta.<em class="versenr"> 42</em> Ĝi estas nokto dediĉata al la Eternulo, ĉar Li
         elkondukis ilin el la lando Egipta; ĝi estas tiu nokto, kiu estas
         dediĉata al la Eternulo de ĉiuj Izraelidoj en iliaj generacioj.
      </p>
      <p class="p"><em class="versenr"> 43</em> Kaj la Eternulo diris al Moseo kaj Aaron: Ĉi tio estas la leĝo
         pri la Pasko: neniu fremdulo manĝu ĝin.<em class="versenr"> 44</em> Sed ĉiu sklavo, kiun
         iu aĉetis per mono, se vi cirkumcidis lin, tiam li povas manĝi
         ĝin.<em class="versenr"> 45</em> Pasloĝanto kaj dungito ne manĝu ĝin.<em class="versenr"> 46</em> En unu domo ĝi
         estu manĝata; ne elportu el la domo iom el la viando eksteren,
         kaj oston en ĝi ne rompu.<em class="versenr"> 47</em> La tuta komunumo de Izrael faru ĝin.<em class="versenr"> 48</em> Kaj se enloĝiĝos ĉe vi aligentulo kaj li volos fari Paskon al
         la Eternulo, tiam cirkumcidu ĉe li ĉiujn virseksulojn, kaj tiam
         li povas prepari sin, por fari ĝin, kaj li estos kiel indiĝeno de
         la lando; sed neniu ne cirkumcidita manĝu ĝin.<em class="versenr"> 49</em> La sama leĝo
         estu por la indiĝeno, kaj por la aligentulo, kiu enloĝiĝis inter
         vi.<em class="versenr"> 50</em> Kaj ĉiuj Izraelidoj faris, kiel ordonis la Eternulo al
         Moseo kaj al Aaron; tiel ili faris.<em class="versenr"> 51</em> En tiu sama tago la
         Eternulo elkondukis la Izraelidojn el la lando Egipta laŭ iliaj
         taĉmentoj.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Dediĉu al Mi
         ĉiun unuenaskiton, kiu malfermas ĉiun uteron inter la Izraelidoj,
         el la homo kaj el la brutoj: al Mi li apartenas.
      </p>
      <p class="p"><em class="versenr"> 3</em> Kaj Moseo diris al la popolo: Memoru ĉi tiun tagon, en kiu vi
         eliris el Egiptujo, el la domo de sklaveco; ĉar per forta mano la
         Eternulo elkondukis vin el tie; kaj ne manĝu fermentaĵon.<em class="versenr"> 4</em> Hodiaŭ vi eliras, en la monato Abib.<em class="versenr"> 5</em> Kaj kiam la Eternulo
         venigos vin en la landon de la Kanaanidoj kaj la Ĥetidoj kaj la
         Amoridoj kaj la Ĥividoj kaj la Jebusidoj, pri kiu Li ĵuris al
         viaj patroj, ke Li donos al vi, en la landon, en kiu fluas lakto
         kaj mielo, tiam servu ĉi tiun servon en ĉi tiu monato.<em class="versenr"> 6</em> Dum sep
         tagoj manĝu macojn, kaj en la sepa tago estu festo de la
         Eternulo.<em class="versenr"> 7</em> Macoj estu manĝataj dum la sep tagoj, kaj ne vidiĝu
         ĉe vi fermentaĵo kaj ne vidiĝu ĉe vi fermentinta pasto, en la
         tuta regiono, kiu apartenas al vi.<em class="versenr"> 8</em> Kaj sciigu al via filo en
         tiu tago, dirante: Ĝi estas pro tio, kion la Eternulo faris al mi
         ĉe mia elirado el Egiptujo.<em class="versenr"> 9</em> Kaj tio estu ĉe vi kiel signo sur
         via mano kaj kiel memorigaĵo inter viaj okuloj, por ke la instruo
         de la Eternulo estu en via buŝo; ĉar per forta mano la Eternulo
         elkondukis vin el Egiptujo.<em class="versenr"> 10</em> Plenumu ĉi tiun leĝon en ĝia tempo
         en ĉiu jaro.
      </p>
      <p class="p"><em class="versenr"> 11</em> Kaj kiam la Eternulo venigos vin en la landon de la
         Kanaanidoj, kiel Li ĵuris al vi kaj al viaj patroj, kaj donos ĝin
         al vi,<em class="versenr"> 12</em> tiam transdonadu ĉiun utermalferminton al la Eternulo,
         kaj ĉiun unuenaskiton el la brutoj, virseksulon, al la Eternulo.<em class="versenr"> 13</em> Kaj ĉiun unuenaskiton el la azenoj elaĉetu per ŝafido; kaj se
         vi ne elaĉetos, tiam rompu al ĝi la kolon; kaj ĉiun homan
         unuenaskiton inter viaj filoj elaĉetu.<em class="versenr"> 14</em> Kaj kiam via filo
         morgaŭ vin demandos, dirante: Kio tio estas? tiam diru al li: Per
         forta mano la Eternulo elkondukis nin el Egiptujo, el la domo de
         sklaveco;<em class="versenr"> 15</em> kaj kiam Faraono obstine rifuzis forliberigi nin,
         tiam la Eternulo mortigis ĉiun unuenaskiton en la lando Egipta,
         de la unuenaskito de homo ĝis la unuenaskito de bruto; tial mi
         oferas al la Eternulo ĉiun utermalfermintan virseksulon, kaj ĉiun
         unuenaskiton el miaj filoj mi elaĉetas.<em class="versenr"> 16</em> Kaj tio estu kiel
         signo sur via mano kaj kiel memorigaĵo inter viaj okuloj; ĉar per
         forta mano la Eternulo elkondukis nin el Egiptujo.
      </p>
      <p class="p"><em class="versenr"> 17</em> Kiam Faraono forliberigis la popolon, Dio ne irigis ilin per
         la vojo de la lando Filiŝta, kiu estis proksima; ĉar Dio diris:
         Eble la popolo pentos, kiam ĝi ekvidos militon, kaj ĝi reiros
         Egiptujon.<em class="versenr"> 18</em> Kaj Dio kondukis la popolon ĉirkaŭire, per la vojo
         tra la dezerto, al la Ruĝa Maro. Kaj armitaj la Izraelidoj eliris
         el la lando Egipta.<em class="versenr"> 19</em> Kaj Moseo prenis kun si la ostojn de
         Jozef, ĉar tiu ĵurigis la Izraelidojn, dirante: Kiam Dio
         rememoros vin, tiam elportu miajn ostojn el ĉi tie kun vi.<em class="versenr"> 20</em> Kaj
         ili elmoviĝis el Sukot, kaj starigis sian tendaron en Etam, en la
         fino de la dezerto.<em class="versenr"> 21</em> Kaj la Eternulo iradis antaŭ ili dum la
         tago en nuba kolono, por konduki ilin laŭ la ĝusta vojo, kaj dum
         la nokto en kolono fajra, por lumi al ili, ke ili povu iri tage
         kaj nokte.<em class="versenr"> 22</em> Ne foriĝadis de antaŭ la popolo la nuba kolono dum
         la tago nek la fajra kolono dum la nokto.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Diru al la
         Izraelidoj, ke ili iru returne, kaj starigu sian tendaron antaŭ
         Pi-Haĥirot, inter Migdol kaj la maro, apud Baal-Cefon; tie ili
         stariĝu tendare super la maro.<em class="versenr"> 3</em> Faraono diros pri la Izraelidoj:
         Ili perdis la vojon en la lando, la dezerto ilin ŝlosis.<em class="versenr"> 4</em> Kaj Mi
         obstinigos la koron de Faraono, kaj li kuros post ili; kaj Mi
         gloriĝos per Faraono kaj per lia tuta militistaro, kaj la Egiptoj
         sciiĝos, ke Mi estas la Eternulo. Kaj ili faris tiel.<em class="versenr"> 5</em> Kiam oni
         diris al la reĝo de Egiptujo, ke la popolo forkuris, tiam la koro
         de Faraono kaj de liaj servantoj turniĝis kontraŭ la popolon, kaj
         ili diris: Kion ni faris, forliberiginte la Izraelidojn de
         servado al ni?<em class="versenr"> 6</em> Kaj li jungis sian ĉaron kaj prenis kun si sian
         popolon.<em class="versenr"> 7</em> Kaj li prenis sescent plej bonajn ĉarojn kaj ĉiujn
         ĉarojn de Egiptujo kaj la ĉefojn de la tuta militistaro.<em class="versenr"> 8</em> Kaj la
         Eternulo obstinigis la koron de Faraono, la reĝo de Egiptujo, kaj
         li postkuris la Izraelidojn; sed la Izraelidojn elirigis mano
         alta.<em class="versenr"> 9</em> La Egiptoj postkuris ilin, kaj ĉiuj ĉevaloj kaj ĉaroj de
         Faraono kaj liaj rajdantoj kaj lia militistaro atingis ilin, kiam
         ili staris tendare super la maro, apud Pi-Haĥirot antaŭ Baal-
         Cefon.<em class="versenr"> 10</em> Kiam Faraono alproksimiĝis, tiam la Izraelidoj levis
         siajn okulojn, kaj ekvidis, ke jen la Egiptoj iras post ili; kaj
         ili tre ektimis, kaj la Izraelidoj ekkriis al la Eternulo.<em class="versenr"> 11</em> Kaj
         ili diris al Moseo: Ĉu ne ekzistis tomboj en Egiptujo, ke vi
         prenis nin, por morti en la dezerto? kion vi faris al ni,
         elkondukinte nin el Egiptujo?<em class="versenr"> 12</em> Tion ni diris ja al vi en
         Egiptujo: Lasu nin, kaj ni servu la Egiptojn; ĉar pli bone estus
         por ni servi la Egiptojn, ol morti en la dezerto.<em class="versenr"> 13</em> Tiam Moseo
         diris al la popolo: Ne timu; staru, kaj vidu la savon de la
         Eternulo, kiun Li faros al vi hodiaŭ; ĉar la Egiptojn, kiujn vi
         vidas hodiaŭ, vi eterne neniam plu vidos.<em class="versenr"> 14</em> La Eternulo militos
         por vi, kaj vi silentu.
      </p>
      <p class="p"><em class="versenr"> 15</em> Kaj la Eternulo diris al Moseo: Kion vi krias al Mi? diru al
         la Izraelidoj, ke ili ekiru.<em class="versenr"> 16</em> Kaj vi levu vian bastonon kaj
         etendu vian manon super la maron kaj disfendu ĝin, por ke la
         Izraelidoj iru tra la mezo de la maro sur seka tero.<em class="versenr"> 17</em> Kaj jen,
         Mi obstinigos la korojn de la Egiptoj, kaj ili iros post vi; kaj
         Mi gloriĝos per Faraono kaj per lia tuta militistaro, per liaj
         ĉaroj kaj liaj rajdantoj.<em class="versenr"> 18</em> Kaj la Egiptoj sciiĝos, ke Mi estas
         la Eternulo, kiam Mi gloriĝos per Faraono, per liaj ĉaroj kaj
         liaj rajdantoj.<em class="versenr"> 19</em> Kaj la Dia anĝelo, kiu iradis antaŭ la tendaro
         de la Izraelidoj, formoviĝis kaj ekiris post ili; kaj la nuba
         kolono formoviĝis de antaŭ ili kaj stariĝis post ili;<em class="versenr"> 20</em> kaj ĝi
         aperis inter la tendaro de la Egiptoj kaj la tendaro de la
         Izraelidoj, kaj ĝi estis nubo malluma, kaj lumis dum la nokto
         tiamaniere, ke unuj al la aliaj ne povis alproksimiĝi dum la tuta
         nokto.<em class="versenr"> 21</em> Kaj Moseo etendis sian manon super la maron; kaj la
         Eternulo pelis la maron per forta orienta vento dum la tuta nokto
         kaj faris la maron seka tero; kaj la akvo disfendiĝis.<em class="versenr"> 22</em> Kaj la
         Izraelidoj ekiris tra la mezo de la maro sur seka tero, kaj la
         akvo estis por ili muro dekstre kaj maldekstre.<em class="versenr"> 23</em> Kaj la Egiptoj
         postkuris kaj venis post ili, ĉiuj ĉevaloj de Faraono, liaj ĉaroj
         kaj liaj rajdantoj, en la mezon de la maro.<em class="versenr"> 24</em> Kiam venis la
         matena gardotempo, la Eternulo ekrigardis la tendaron de la
         Egiptoj el la fajra kaj nuba kolono, kaj Li tumultigis la
         tendaron de la Egiptoj.<em class="versenr"> 25</em> Kaj Li depuŝis la radojn de iliaj
         ĉaroj kaj malrapidigis ilian iradon. Tiam la Egiptoj diris: Ni
         forkuru for de la Izraelidoj, ĉar la Eternulo militas por ili
         kontraŭ la Egiptoj.
      </p>
      <p class="p"><em class="versenr"> 26</em> Kaj la Eternulo diris al Moseo: Etendu vian manon super la
         maron, por ke la akvo revenu sur la Egiptojn, sur iliajn ĉarojn
         kaj iliajn rajdantojn.<em class="versenr"> 27</em> Kaj Moseo etendis sian manon super la
         maron, kaj la maro revenis en la komenco de la mateno, sur sian
         lokon, kaj la Egiptoj kuris renkonte al ĝi. Kaj la Eternulo ĵetis
         la Egiptojn en la mezon de la maro.<em class="versenr"> 28</em> Kaj la akvo revenis, kaj
         kovris la ĉarojn kaj la rajdantojn de la tuta militistaro de
         Faraono, kiu venis post ili en la maron; ne restis el ili eĉ unu.<em class="versenr"> 29</em> Sed la Izraelidoj iris sur seka tero tra la mezo de la maro,
         kaj la akvo estis por ili muro dekstre kaj maldekstre.<em class="versenr"> 30</em> Kaj la
         Eternulo savis en tiu tago la Izraelidojn el la mano de la
         Egiptoj; kaj la Izraelidoj vidis la Egiptojn mortintaj sur la
         bordo de la maro.<em class="versenr"> 31</em> Kaj la Izraelidoj vidis la grandan manon,
         kiun la Eternulo aperigis sur la Egiptoj, kaj la popolo ektimis
         la Eternulon kaj ekkredis al la Eternulo kaj al Lia sklavo Moseo.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Tiam Moseo kaj la Izraelidoj kantis ĉi tiun kanton al la
         Eternulo, kaj parolis jene:
      </p>
      <p class="indent">
         <p class="verse_indent_first">Mi kantos al la Eternulo, ĉar Li alte leviĝis;<br>
            Ĉevalon kaj ĝian rajdanton Li ĵetis en la maron.
         </p>
         <p class="verse_indent"><span class="versenr_indent">2</span> <span class="versetext_indent">Mia forto kaj glorkanto estas la Eternulo,<br>
               Kaj Li estis por mi savo.<br>
               Li estas mia Dio, kaj mi Lin gloros,<br>
               La Dio de mia patro, kaj mi Lin altigos.</span></p>
         <p class="verse_indent"><span class="versenr_indent">3</span> <span class="versetext_indent">La Eternulo estas viro de milito,<br>
               Eternulo estas Lia nomo.</span></p>
         <p class="verse_indent"><span class="versenr_indent">4</span> <span class="versetext_indent">La ĉarojn de Faraono kaj lian militistaron Li ĵetis en la<br>
               maron;<br>
               Kaj liaj elektitaj militestroj dronis en la Ruĝa Maro.</span></p>
         <p class="verse_indent"><span class="versenr_indent">5</span> <span class="versetext_indent">Abismoj ilin kovris;<br>
               Ili falis en la profundojn kiel ŝtono.</span></p>
         <p class="verse_indent"><span class="versenr_indent">6</span> <span class="versetext_indent">Via dekstra mano, ho Eternulo, estas glora per forto,<br>
               Via dekstra mano, ho Eternulo, disbatas malamikon.</span></p>
         <p class="verse_indent"><span class="versenr_indent">7</span> <span class="versetext_indent">Per Via granda majesto Vi frakasas Viajn kontraŭulojn;<br>
               Vi sendas Vian koleron, kaj ĝi forbruligas ilin kiel pajlon.</span></p>
         <p class="verse_indent"><span class="versenr_indent">8</span> <span class="versetext_indent">De Via kolera blovo montiĝis akvo,<br>
               Amasigite stariĝis fluaĵo,<br>
               Densiĝis abismoj en la mezo de la maro.</span></p>
         <p class="verse_indent"><span class="versenr_indent">9</span> <span class="versetext_indent">La malamiko diris: Mi persekutos,<br>
               Mi atingos, mi dividos militakiron;<br>
               Satiĝos de ili mia animo;<br>
               Mi eltiros mian glavon, ekstermos ilin mia mano.</span></p>
         <p class="verse_indent"><span class="versenr_indent">10</span> <span class="versetext_indent">Vi blovis per Via spirito, kaj ilin kovris la maro;<br>
               Kiel plumbo ili iris al fundo en la akvo potenca.</span></p>
         <p class="verse_indent"><span class="versenr_indent">11</span> <span class="versetext_indent">Kiu estas kiel Vi inter la dioj, ho Eternulo?<br>
               Kiu estas kiel Vi, majesta en sankteco,<br>
               Timinda kaj laŭdinda, faranta miraklojn?</span></p>
         <p class="verse_indent"><span class="versenr_indent">12</span> <span class="versetext_indent">Vi etendis Vian dekstran manon,<br>
               Kaj ilin englutis la tero.</span></p>
         <p class="verse_indent"><span class="versenr_indent">13</span> <span class="versetext_indent">Vi kondukis kun Via favorkoreco tiun popolon, kiun Vi<br>
               liberigis;<br>
               Vi kondukis ĝin per Via forto al Via sankta loĝejo.</span></p>
         <p class="verse_indent"><span class="versenr_indent">14</span> <span class="versetext_indent">Aŭdis popoloj kaj ektremis;<br>
               Teruro atakis la loĝantojn de Filiŝtujo.</span></p>
         <p class="verse_indent"><span class="versenr_indent">15</span> <span class="versetext_indent">Tiam ektimis la ĉefoj de Edom;<br>
               La potenculojn de Moab atakis tremo;<br>
               Perdis la kuraĝon ĉiuj loĝantoj de Kanaan.</span></p>
         <p class="verse_indent"><span class="versenr_indent">16</span> <span class="versetext_indent">Falas sur ilin timo kaj teruro pro la grandeco de Via brako;<br>
               Ili mutiĝas kiel ŝtono, ĝis pasas Via popolo, ho Eternulo,<br>
               Ĝis pasas la popolo, kiun Vi akiris.</span></p>
         <p class="verse_indent"><span class="versenr_indent">17</span> <span class="versetext_indent">Vi venigos ilin, kaj plantos ilin<br>
               Sur la monto de Via heredo,<br>
               Sur la loko, ho Eternulo, kiun Vi faris Via sidejo,<br>
               En la sanktejo, ho Sinjoro, kiun pretigis Viaj manoj.</span></p>
         <p class="verse_indent"><span class="versenr_indent">18</span> <span class="versetext_indent">La Eternulo reĝos ĉiam kaj eterne.</span></p>
      </p>
      <p class="p"><em class="versenr"> 19</em> Ĉar la ĉevaloj de Faraono kun liaj ĉaroj kaj rajdantoj eniĝis
         en la maron, kaj la Eternulo turnis sur ilin la akvon de la maro;
         sed la Izraelidoj iris sur seka tero tra la mezo de la maro.<em class="versenr"> 20</em> Mirjam, la profetino, fratino de Aaron, prenis tamburinon en sian
         manon, kaj ĉiuj virinoj eliris post ŝi kun tamburinoj kaj
         dancante.<em class="versenr"> 21</em> Kaj Mirjam antaŭkantis al ili:
      </p>
      <p class="indent">
         <p class="verse_indent_cont">Kantu al la Eternulo, ĉar Li alte leviĝis;<br>
            Ĉevalon kaj ĝian rajdanton Li ĵetis en la maron.
         </p>
      </p>
      <p class="p"><em class="versenr"> 22</em> Moseo ekkondukis la Izraelidojn for de la Ruĝa Maro, kaj ili
         eliris al la dezerto Ŝur; ili iris dum tri tagoj tra la dezerto
         kaj ne trovis akvon.<em class="versenr"> 23</em> Ili venis al Mara, sed ili ne povis
         trinki la akvon en Mara, ĉar ĝi estis maldolĉa; tial oni donis al
         la loko la nomon Mara.<em class="versenr"> 24</em> Kaj la popolo ekmurmuris kontraŭ Moseo,
         dirante: Kion ni trinkos?<em class="versenr"> 25</em> Tiam li kriis al la Eternulo, kaj la
         Eternulo montris al li arbon, kaj li ĵetis ĝin en la akvon, kaj
         la akvo fariĝis dolĉa. Tie Li donis al ili leĝon kaj juĝon, kaj
         tie Li ilin elprovis.<em class="versenr"> 26</em> Kaj Li diris: Se vi aŭskultados la voĉon
         de la Eternulo, via Dio, kaj farados tion, kio plaĉas al Li, kaj
         vi atentados Liajn ordonojn kaj observados ĉiujn Liajn leĝojn,
         tiam Mi venigos sur vin neniun el tiuj malsanoj, kiujn Mi venigis
         sur la Egiptojn; ĉar Mi estas la Eternulo, via saniganto.
      </p>
      <p class="p"><em class="versenr"> 27</em> Kaj ili venis al Elim; tie estis dek du fontoj de akvo, kaj
         sepdek daktilpalmoj. Kaj ili starigis tie sian tendaron ĉe la
         akvo.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Ili elmoviĝis el Elim, kaj la tuta komunumo de la Izraelidoj
         venis en la dezerton Sin, kiu troviĝas inter Elim kaj Sinaj, en
         la dek-kvina tago de la dua monato, post sia eliro el la lando
         Egipta.<em class="versenr"> 2</em> Kaj la tuta komunumo de la Izraelidoj ekmurmuris
         kontraŭ Moseo kaj Aaron en la dezerto.<em class="versenr"> 3</em> Kaj la Izraelidoj diris
         al ili: Ho, ni dezirus morti per la mano de la Eternulo en la
         lando Egipta, sidante super la potoj kun viando, manĝante panon
         ĝissate! vi elkondukis nin en ĉi tiun dezerton, por mortigi ĉi
         tiun tutan komunumon per malsato.<em class="versenr"> 4</em> Tiam la Eternulo diris al
         Moseo: Jen Mi pluvigos por vi panon el la ĉielo; kaj la popolo
         eliru kaj kolektu ĉiutage tiom, kiom ĝi bezonas por la tago, por
         ke Mi esploru ĝin, ĉu ĝi sekvos Mian leĝon aŭ ne.<em class="versenr"> 5</em> Sed en la
         sesa tago ili preparu tion, kion ili devas enporti, kaj tiam
         estos duobla porcio kompare kun tio, kion ili kolektas ĉiutage.<em class="versenr"> 6</em> Kaj Moseo kaj Aaron diris al ĉiuj Izraelidoj: Vespere vi sciiĝos,
         ke la Eternulo elkondukis vin el la lando Egipta.<em class="versenr"> 7</em> Kaj matene vi
         vidos la gloron de la Eternulo; ĉar Li aŭdis vian murmuradon
         kontraŭ la Eternulo. Sed kio estas ni, ke vi murmuras kontraŭ ni?<em class="versenr"> 8</em> Kaj Moseo diris: La Eternulo donos al vi vespere viandon por
         manĝi kaj matene panon por satiĝi; ĉar la Eternulo aŭdis vian
         murmuradon, kiun vi murmuris kontraŭ Li. Sed ni, kio ni estas? ne
         kontraŭ ni estas via murmurado, sed kontraŭ la Eternulo.<em class="versenr"> 9</em> Kaj
         Moseo diris al Aaron: Diru al la tuta komunumo de la Izraelidoj:
         Alproksimiĝu antaŭ la Eternulon, ĉar Li aŭdis vian murmuradon.<em class="versenr"> 10</em> Kaj dum Aaron estis parolanta al la tuta komunumo de la
         Izraelidoj, ili turniĝis al la dezerto, kaj jen la gloro de la
         Eternulo aperis en nubo.<em class="versenr"> 11</em> Kaj la Eternulo parolis al Moseo,
         dirante:<em class="versenr"> 12</em> Mi aŭdis la murmuradon de la Izraelidoj; diru al ili
         jenon: En la komenco de la vespero vi manĝos viandon, kaj matene
         vi satiĝos per pano, kaj vi sciiĝos, ke Mi estas la Eternulo, via
         Dio.<em class="versenr"> 13</em> Kiam venis la vespero, alflugis koturnoj kaj kovris la
         tendaron, kaj matene estis tavolo da roso ĉirkaŭ la tendaro.<em class="versenr"> 14</em> Kiam la tavolo da roso forleviĝis, tiam montriĝis, ke sur la
         supraĵo de la dezerto kuŝas io delikata, senŝela, delikata kiel
         prujno sur la tero.<em class="versenr"> 15</em> Kiam la Izraelidoj ekvidis, ili diris unuj
         al la aliaj: Kio ĝi estas? ĉar ili ne sciis, kio ĝi estas. Kaj
         Moseo diris al ili: Ĝi estas la pano, kiun la Eternulo donis al
         vi por manĝi.<em class="versenr"> 16</em> Jen estas tio, kion ordonis la Eternulo: Kolektu
         ĝin ĉiu en tia kvanto, kiom li bezonas por manĝi; prenu po unu
         omero por ĉiu kapo, laŭ la nombro de viaj animoj, kiujn ĉiu havas
         en sia tendo.<em class="versenr"> 17</em> Kaj tiel faris la Izraelidoj, kaj ili kolektis,
         unu pli, alia malpli.<em class="versenr"> 18</em> Kaj oni mezuris per omero; kaj kiu
         kolektis pli, ne havis superflue, kaj kiu kolektis malpli, ne
         havis mankon; ĉiu kolektis tiom, kiom li povis manĝi.<em class="versenr"> 19</em> Kaj
         Moseo diris al ili: Neniu restigu iom el ĝi ĝis la mateno.<em class="versenr"> 20</em> Sed
         ili ne obeis Moseon, kaj kelkaj restigis iom el ĝi ĝis la mateno;
         kaj aperis en ĝi vermoj, kaj ĝi malbonodoriĝis; kaj Moseo
         ekkoleris ilin.<em class="versenr"> 21</em> Ili kolektadis ĝin ĉiumatene, ĉiu tiom, kiom
         li bezonis por manĝi; kaj kiam la suno fariĝis pli varma, tio
         fandiĝadis.<em class="versenr"> 22</em> Kiam venis la sesa tago, ili kolektis duoble da
         pano, po du omeroj por ĉiu; kaj ĉiuj ĉefoj de la komunumo venis
         kaj diris tion al Moseo.<em class="versenr"> 23</em> Kaj li diris al ili: Jen estas, kion
         diris la Eternulo: ripozo de sankta sabato de la Eternulo estas
         morgaŭ; kion vi estas bakontaj, baku, kaj kion vi estas
         kuirontaj, kuiru; sed ĉion superfluan formetu, por ke ĝi estu
         konservata ĝis la mateno.<em class="versenr"> 24</em> Kaj ili formetis ĝin ĝis la mateno,
         kiel ordonis Moseo, kaj ĝi ne malbonodoriĝis, kaj vermoj ne
         aperis en ĝi.<em class="versenr"> 25</em> Kaj Moseo diris: Manĝu ĝin hodiaŭ, ĉar hodiaŭ
         estas sabato de la Eternulo; hodiaŭ vi ne trovos ĝin sur la
         kampo.<em class="versenr"> 26</em> Dum ses tagoj kolektu ĝin, sed la sepa tago estas
         sabato, en tiu tago ĝi ne troviĝos.<em class="versenr"> 27</em> En la sepa tago eliris
         kelkaj el la popolo, por kolekti, sed ili ne trovis.<em class="versenr"> 28</em> Kaj la
         Eternulo diris al Moseo: Ĝis kiam vi rifuzos observi Miajn
         ordonojn kaj Mian instruon?<em class="versenr"> 29</em> Rigardu, la Eternulo donis al vi
         la sabaton, tial Li donas al vi en la sesa tago panon por du
         tagoj; restu ĉiu hejme, neniu eliru for de sia loko en la sepa
         tago.<em class="versenr"> 30</em> Kaj la popolo ripozis en la sepa tago.<em class="versenr"> 31</em> Kaj la domo de
         Izrael donis al ĝi la nomon manao; ĝi estis kiel la semo de
         koriandro, blanka, kaj ĝia gusto estis kiel blankpaneto kun
         mielo.<em class="versenr"> 32</em> Kaj Moseo diris: Jen estas tio, kion ordonis la
         Eternulo: Plenigu per ĝi omeron, ke ĝi estu konservata en viaj
         generacioj, por ke oni vidu la panon, kiun Mi manĝigis al vi en
         la dezerto, kiam Mi elkondukis vin el la lando Egipta.<em class="versenr"> 33</em> Kaj
         Moseo diris al Aaron: Prenu unu vazon kaj enmetu tien plenan
         omeron da manao kaj starigu ĝin antaŭ la Eternulo, por ke ĝi estu
         konservata en viaj generacioj.<em class="versenr"> 34</em> Kiel la Eternulo ordonis al
         Moseo, Aaron starigis ĝin antaŭ la Atesto, por konserviĝi.<em class="versenr"> 35</em> Kaj
         la Izraelidoj manĝis la manaon dum kvardek jaroj, ĝis ili venis
         en landon loĝeblan; la manaon ili manĝis, ĝis ili venis al la
         limo de la lando Kanaana.<em class="versenr"> 36</em> Kaj omero estas dekono de efo.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">La tuta komunumo de la Izraelidoj elmoviĝis el la dezerto Sin
         laŭ siaj tagvojoj, kiel ordonis la Eternulo; kaj ili starigis
         sian tendaron en Refidim, kaj la popolo ne havis akvon por
         trinki.<em class="versenr"> 2</em> Kaj la popolo malpacis kontraŭ Moseo, kaj ili diris:
         Donu al ni akvon por trinki. Kaj Moseo diris al ili: Kial vi
         malpacas kontraŭ mi? kial vi provas la Eternulon?<em class="versenr"> 3</em> Sed la popolo
         tie suferis pro manko de akvo, kaj la popolo murmuris kontraŭ
         Moseo, kaj diris: Kial vi elkondukis nin el Egiptujo, por mortigi
         nin kaj niajn infanojn kaj niajn brutojn per soifo?<em class="versenr"> 4</em> Tiam Moseo
         kriis al la Eternulo, dirante: Kion mi faros kun ĉi tiu popolo?
         baldaŭ povas okazi, ke ili min ŝtonmortigos.<em class="versenr"> 5</em> Kaj la Eternulo
         diris al Moseo: Preteriru antaŭ la popolo, kaj prenu kun vi
         kelkajn el la ĉefoj de Izrael, kaj vian bastonon, per kiu vi
         frapis la riveron, prenu en vian manon, kaj iru.<em class="versenr"> 6</em> Jen Mi staros
         antaŭ vi tie super roko sur Ĥoreb; kaj vi frapos la rokon, kaj
         eliros el ĝi akvo, kaj la popolo trinkos. Kaj Moseo faris tiel
         antaŭ la okuloj de la ĉefoj de Izrael.<em class="versenr"> 7</em> Kaj li donis al tiu loko
         la nomon Masa kaj Meriba, pro la malpaco de la Izraelidoj, kaj
         pro tio, ke ili provis la Eternulon, dirante: Ĉu la Eternulo
         estas inter ni, aŭ ne?
      </p>
      <p class="p"><em class="versenr"> 8</em> Venis la Amalekidoj, kaj ekmilitis kontraŭ la Izraelidoj en
         Refidim.<em class="versenr"> 9</em> Tiam Moseo diris al Josuo: Elektu al ni virojn, kaj
         eliru, batalu kontraŭ la Amalekidoj. Morgaŭ mi staros sur supro
         de monteto, kaj la Dian bastonon mi havos en mia mano.<em class="versenr"> 10</em> Kaj
         Josuo faris, kiel diris al li Moseo, kaj batalis kontraŭ la
         Amalekidoj; kaj Moseo, Aaron, kaj Ĥur supreniris sur la supron de
         la monteto.<em class="versenr"> 11</em> Kaj ĉiufoje, kiam Moseo levis sian manon, venkis
         Izrael; kaj kiam li mallevis sian manon, venkis Amalek.<em class="versenr"> 12</em> Sed la
         manoj de Moseo estis pezaj; tial ili prenis ŝtonon kaj metis ĝin
         sub lin, kaj li sidiĝis sur ĝi; kaj Aaron kaj Ĥur subtenis liajn
         manojn, unu de unu flanko, la dua de la dua flanko; kaj liaj
         manoj estis en ĝusta teniĝo ĝis la subiro de la suno.<em class="versenr"> 13</em> Kaj
         Josuo senfortigis Amalekon kaj lian popolon per la glavo.<em class="versenr"> 14</em> Kaj
         la Eternulo diris al Moseo: Skribu ĉi tion por memoro en libron
         kaj enmetu ĉi tion en la orelojn de Josuo, ke Mi ekstermos la
         memoron pri Amalek sub la ĉielo.<em class="versenr"> 15</em> Moseo konstruis altaron, kaj
         donis al ĝi la nomon: La Eternulo mia Standardo.<em class="versenr"> 16</em> Ĉar li diris:
         Estas promesite per la altaro de la Eternulo, ke la Eternulo
         militos kontraŭ Amalek de generacio al generacio.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Jitro, la Midjana pastro, la bopatro de Moseo, aŭdis ĉion, kion
         la Eternulo faris al Moseo kaj al Sia popolo Izrael, ke la
         Eternulo elkondukis Izraelon el Egiptujo.<em class="versenr"> 2</em> Kaj Jitro, la bopatro
         de Moseo, prenis Ciporan, la edzinon de Moseo, kiun tiu forlasis;<em class="versenr"> 3</em> kaj ŝiajn du filojn, el kiuj unu havis la nomon Gerŝom; ĉar la
         patro diris: Mi estis fremdulo en fremda lando;<em class="versenr"> 4</em> kaj la dua
         havis la nomon Eliezer, ĉar tiu diris: La Dio de mia patro helpis
         min, kaj savis min kontraŭ la glavo de Faraono.<em class="versenr"> 5</em> Kaj Jitro, la
         bopatro de Moseo, kun liaj filoj kaj lia edzino venis al Moseo en
         la dezerton, kie li staris tendare ĉe la monto de Dio.<em class="versenr"> 6</em> Kaj li
         dirigis al Moseo: Mi, via bopatro Jitro, venas al vi, kaj ankaŭ
         via edzino kaj ŝiaj du filoj kun ŝi.<em class="versenr"> 7</em> Tiam Moseo eliris renkonte
         al sia bopatro kaj profunde salutis lin kaj kisis lin, kaj ili
         demandis sin reciproke pri la farto kaj eniris en la tendon.<em class="versenr"> 8</em> Kaj Moseo rakontis al sia bopatro ĉion, kion la Eternulo faris al
         Faraono kaj al la Egiptoj pro Izrael, kaj ĉiujn malfacilaĵojn,
         kiuj trafis ilin dum la vojo kaj el kiuj la Eternulo ilin savis.<em class="versenr"> 9</em> Jitro ĝojis je la tuta bono, kiun la Eternulo faris al Izrael,
         savinte lin el la mano de la Egiptoj.<em class="versenr"> 10</em> Kaj Jitro diris: Benata
         estu la Eternulo, kiu savis vin el la manoj de la Egiptoj kaj el
         la mano de Faraono, kaj kiu savis la popolon el sub la mano de la
         Egiptoj.<em class="versenr"> 11</em> Nun mi scias, ke la Eternulo estas pli granda ol ĉiuj
         dioj; ĝi estas pro tio, ke tiuj malbonintencis kontraŭ ili.<em class="versenr"> 12</em> Kaj Jitro, la bopatro de Moseo, alportis al Dio bruloferon kaj
         buĉoferojn; kaj Aaron kaj ĉiuj ĉefoj de Izrael venis, por manĝi
         panon kun la bopatro de Moseo antaŭ Dio.<em class="versenr"> 13</em> La sekvantan tagon
         Moseo sidiĝis, por juĝi la popolon; kaj la popolo staris antaŭ
         Moseo de la mateno ĝis la vespero.<em class="versenr"> 14</em> Kaj la bopatro de Moseo
         vidis ĉion, kion li faras por la popolo, kaj diris: Kio estas
         tio, kion vi faras al la popolo? kial vi sola sidas kaj la tuta
         popolo staras antaŭ vi de mateno ĝis vespero?<em class="versenr"> 15</em> Tiam Moseo diris
         al sia bopatro: La popolo venas al mi, por demandi Dion.<em class="versenr"> 16</em> Kiam
         fariĝas inter ili ia afero, ili venas al mi; kaj mi juĝas inter
         unu kaj alia, kaj mi sciigas la leĝojn de Dio kaj Liajn
         instruojn.<em class="versenr"> 17</em> Sed la bopatro de Moseo diris al li: Ne bona estas
         la afero, kiun vi faras.<em class="versenr"> 18</em> Senfortiĝos vi kaj ĉi tiu popolo, kiu
         estas kun vi; ĉar la afero estas tro malfacila por vi; vi ne
         povas plenumi ĝin sola.<em class="versenr"> 19</em> Aŭskultu mian voĉon, mi donos al vi
         konsilon, kaj Dio estos kun vi. Vi estu por la popolo perulo
         antaŭ Dio, kaj prezentu la aferojn al Dio.<em class="versenr"> 20</em> Instruu al ili la
         leĝojn kaj instruojn, kaj montru al ili la vojon, kiun ili devas
         iri, kaj la farojn, kiujn ili devas fari.<em class="versenr"> 21</em> Kaj vi elserĉu inter
         la tuta popolo homojn bravajn, timantajn Dion, homojn veramajn,
         neprofitamajn; kaj starigu ilin super la popolo kiel milestrojn,
         centestrojn, kvindekestrojn, kaj dekestrojn.<em class="versenr"> 22</em> Kaj ili juĝadu la
         popolon en ĉiu tempo; ĉiun grandan aferon ili venigu al vi, sed
         ĉiun malgrandan aferon juĝu ili; tiel fariĝos pli facile al vi,
         kaj ili portos kun vi.<em class="versenr"> 23</em> Se vi tion faros kaj Dio al vi ordonos,
         tiam vi povos resti forta, kaj ankaŭ ĉi tiu tuta popolo venos al
         sia loko en paco.<em class="versenr"> 24</em> Moseo obeis la voĉon de sia bopatro, kaj
         faris ĉion, kion tiu diris.<em class="versenr"> 25</em> Kaj Moseo elektis bravajn homojn
         inter la tuta Izrael, kaj faris ilin estroj super la popolo,
         milestroj, centestroj, kvindekestroj, kaj dekestroj.<em class="versenr"> 26</em> Kaj ili
         juĝadis la popolon en ĉiu tempo; malfacilan aferon ili venigadis
         al Moseo, kaj ĉiun aferon malgrandan juĝadis ili.<em class="versenr"> 27</em> Kaj Moseo
         lasis sian bopatron foriri, kaj tiu iris en sian landon.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">En la tria monato post la eliro de la Izraelidoj el la lando
         Egipta, en tiu tago ili venis en la dezerton Sinaj.<em class="versenr"> 2</em> Ili eliris
         el Refidim, kaj venis en la dezerton Sinaj kaj starigis sian
         tendaron en la dezerto; kaj Izrael stariĝis tie tendare antaŭ la
         monto.<em class="versenr"> 3</em> Kaj Moseo supreniris al Dio; kaj la Eternulo vokis al li
         de la monto, dirante: Tiel diru al la domo de Jakob kaj sciigu al
         la filoj de Izrael:<em class="versenr"> 4</em> Vi vidis, kion Mi faris al la Egiptoj kaj
         kiel Mi portis vin sur aglaj flugiloj kaj venigis vin al Mi.<em class="versenr"> 5</em> Kaj nun se vi obeos Mian voĉon kaj observos Mian interligon, vi
         estos Mia amata propraĵo inter ĉiuj popoloj, ĉar al Mi apartenas
         la tuta tero.<em class="versenr"> 6</em> Kaj vi estos por Mi regno de pastroj kaj popolo
         sankta. Tio estas la vortoj, kiujn vi diru al la Izraelidoj.<em class="versenr"> 7</em> Moseo venis, kaj alvokis la ĉefojn de la popolo, kaj prezentis al
         ili ĉiujn tiujn vortojn, pri kiuj la Eternulo ordonis al li.<em class="versenr"> 8</em> Kaj la tuta popolo respondis kune kaj diris: Ĉion, kion la
         Eternulo diris, ni faros. Kaj Moseo raportis la vortojn de la
         popolo al la Eternulo.<em class="versenr"> 9</em> Kaj la Eternulo diris al Moseo: Jen Mi
         venos al vi en densa nubo, por ke la popolo aŭdu, kiam Mi parolos
         kun vi, kaj por ke ili kredu al vi eterne. Kaj Moseo sciigis la
         vortojn de la popolo al la Eternulo.<em class="versenr"> 10</em> Kaj la Eternulo diris al
         Moseo: Iru al la popolo kaj sanktigu ĝin hodiaŭ kaj morgaŭ, kaj
         ili lavu siajn vestojn.<em class="versenr"> 11</em> Kaj ili estu pretaj por la tria tago,
         ĉar en la tria tago la Eternulo malsupreniros antaŭ la okuloj de
         la tuta popolo sur la monton Sinaj.<em class="versenr"> 12</em> Kaj difinu limon por la
         popolo ĉirkaŭe, dirante: Gardu vin, ke vi ne supreniru sur la
         monton nek tuŝu ĝian bazon; ĉiu, kiu tuŝos la monton, estu
         mortigita.<em class="versenr"> 13</em> Mano lin ne tuŝu, sed per ŝtonoj li estu mortigita,
         aŭ li estu pafmortigita; ĉu tio estos bruto, ĉu tio estos homo,
         li ne vivu. Kiam eksonos longa trumpetado, tiam ili povas
         supreniri sur la monton.<em class="versenr"> 14</em> Kaj Moseo malsupreniris de la monto
         al la popolo kaj sanktigis la popolon, kaj ili lavis siajn
         vestojn.<em class="versenr"> 15</em> Kaj li diris al la popolo: Estu pretaj por la tria
         tago; ne alproksimiĝu al virino.<em class="versenr"> 16</em> En la tria tago, tuj matene,
         komenciĝis tondroj kaj fulmoj, kaj densa nubo estis super la
         monto, kaj aŭdiĝis tre forta sonado de korno; kaj ektremis la
         tuta popolo, kiu estis en la tendaro.<em class="versenr"> 17</em> Kaj Moseo elirigis la
         popolon el la tendaro renkonte al Dio, kaj ili stariĝis antaŭ la
         bazo de la monto.<em class="versenr"> 18</em> Kaj la monto Sinaj tuta fumiĝis kaŭze de
         tio, ke la Eternulo malsupreniris sur ĝin en fajro; kaj ĝia fumo
         leviĝadis kiel fumo el forno, kaj la tuta monto forte tremis.<em class="versenr"> 19</em> Kaj la sonado de la korno fariĝadis ĉiam pli kaj pli forta; Moseo
         paroladis, kaj Dio respondadis al li per voĉo.<em class="versenr"> 20</em> Kaj la Eternulo
         malsupreniris sur la monton Sinaj, sur la supron de la monto; kaj
         la Eternulo vokis Moseon sur la supron de la monto, kaj Moseo
         supreniris.<em class="versenr"> 21</em> Kaj la Eternulo diris al Moseo: Iru malsupren,
         avertu la popolon, ke ili ne translimiĝu perforte al la Eternulo,
         por vidi, ĉar tiam multaj el ili falus.<em class="versenr"> 22</em> Eĉ la pastroj, kiuj
         alproksimiĝos al la Eternulo, sanktigu sin, por ke la Eternulo ne
         frakasu ilin.<em class="versenr"> 23</em> Kaj Moseo diris al la Eternulo: La popolo ne
         povas supreniri sur la monton Sinaj, ĉar Vi avertis nin, dirante:
         Faru limon ĉirkaŭ la monto, kaj sanktigu ĝin.<em class="versenr"> 24</em> Sed la Eternulo
         diris al li: Iru malsupren, poste supreniru vi kaj Aaron kun vi;
         sed la pastroj kaj la popolo ne penu perforte supreniri al la
         Eternulo, por ke Li ne frakasu ilin.<em class="versenr"> 25</em> Kaj Moseo malsupreniris
         al la popolo kaj diris tion al ili.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Kaj Dio diris ĉiujn sekvantajn vortojn:</p>
      <p class="p"><em class="versenr"> 2</em> Mi estas la Eternulo, via Dio, kiu elkondukis vin el la lando
         Egipta, el la domo de sklaveco.
      </p>
      <p class="p"><em class="versenr"> 3</em> Ne ekzistu ĉe vi aliaj dioj antaŭ Mi.
      </p>
      <p class="p"><em class="versenr"> 4</em> Ne faru al vi idolon, nek bildon de io, kio estas en la ĉielo
         supre aŭ sur la tero malsupre aŭ en la akvo sub la tero;<em class="versenr"> 5</em> ne
         kliniĝu antaŭ ili kaj ne servu ilin; ĉar Mi, la Eternulo, via
         Dio, estas Dio severa, kiu la malbonagon de la patroj punas sur
         la idoj en la tria kaj kvara generacioj ĉe Miaj malamantoj,<em class="versenr"> 6</em> kaj
         kiu faras favorkoraĵon por miloj al Miaj amantoj kaj al la
         plenumantoj de Miaj ordonoj.
      </p>
      <p class="p"><em class="versenr"> 7</em> Ne malbonuzu la nomon de la Eternulo, via Dio; ĉar la Eternulo
         ne lasos senpuna tiun, kiu malbonuzas Lian nomon.
      </p>
      <p class="p"><em class="versenr"> 8</em> Memoru pri la tago sabata, ke vi tenu ĝin sankta.<em class="versenr"> 9</em> Dum ses
         tagoj laboru kaj faru ĉiujn viajn aferojn;<em class="versenr"> 10</em> sed la sepa tago
         estas sabato de la Eternulo, via Dio; faru nenian laboron, nek
         vi, nek via filo, nek via filino, nek via sklavo, nek via
         sklavino, nek via bruto, nek via fremdulo, kiu estas inter viaj
         pordegoj;<em class="versenr"> 11</em> ĉar dum ses tagoj la Eternulo kreis la ĉielon kaj la
         teron, la maron, kaj ĉion, kio estas en ili, sed en la sepa tago
         Li ripozis. Tial la Eternulo benis la tagon sabatan kaj sanktigis
         ĝin.
      </p>
      <p class="p"><em class="versenr"> 12</em> Respektu vian patron kaj vian patrinon, por ke longe daŭru via
         vivo sur la tero, kiun la Eternulo, via Dio, donas al vi.
      </p>
      <p class="p"><em class="versenr"> 13</em> Ne mortigu.
      </p>
      <p class="p"><em class="versenr"> 14</em> Ne adultu.
      </p>
      <p class="p"><em class="versenr"> 15</em> Ne ŝtelu.
      </p>
      <p class="p"><em class="versenr"> 16</em> Ne parolu kontraŭ via proksimulo malveran ateston.
      </p>
      <p class="p"><em class="versenr"> 17</em> Ne deziru la domon de via proksimulo; ne deziru la edzinon de
         via proksimulo, nek lian sklavon, nek lian sklavinon, nek lian
         bovon, nek lian azenon, nek ion, kio apartenas al via proksimulo.
      </p>
      <p class="p"><em class="versenr"> 18</em> Kaj la tuta popolo vidis la tondrojn kaj la fulmojn kaj la
         sonadon de la korno kaj la fumiĝadon de la monto; kaj la popolo
         vidis, kaj retiriĝis kun teruro kaj stariĝis malproksime.<em class="versenr"> 19</em> Kaj
         ili diris al Moseo: Parolu vi kun ni, kaj ni aŭskultos, sed Dio
         ne parolu kun ni, por ke ni ne mortu.<em class="versenr"> 20</em> Kaj Moseo diris al la
         popolo: Ne timu; ĉar por vin elprovi venis Dio, kaj por ke la
         timo antaŭ Li estu antaŭ via vizaĝo, por ke vi ne peku.<em class="versenr"> 21</em> Kaj la
         popolo staris malproksime; sed Moseo alproksimiĝis al la mallumo,
         kie estis Dio.
      </p>
      <p class="p"><em class="versenr"> 22</em> Kaj la Eternulo diris al Moseo: Tiel diru al la Izraelidoj: Vi
         vidis, kiel Mi parolis kun vi el la ĉielo.<em class="versenr"> 23</em> Ne faru antaŭ Mi
         diojn arĝentajn, kaj diojn orajn ne faru al vi.<em class="versenr"> 24</em> Altaron el
         tero faru al Mi, kaj oferu sur ĝi viajn bruloferojn kaj
         pacoferojn, viajn ŝafojn kaj viajn bovojn; sur ĉiu loko, kie Mi
         memorigos Mian nomon, Mi venos al vi kaj benos vin.<em class="versenr"> 25</em> Kaj se vi
         faros al Mi altaron el ŝtonoj, ne konstruu ĝin el ŝtonoj hakitaj;
         ĉar se vi levos sur ĝin vian hakilon, vi ĝin malsanktigos.<em class="versenr"> 26</em> Kaj
         ne supreniru per ŝtupoj al Mia altaro, por ke ne malkovriĝu via
         nudeco antaŭ ĝi.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Kaj jen estas la juĝoj, kiujn vi proponos al ili:</p>
      <p class="p"><em class="versenr"> 2</em> Se vi aĉetos sklavon Hebreon, li servu dum ses jaroj; sed en la
         sepa li eliru libera senpage.<em class="versenr"> 3</em> Se li venis sola, li eliru sola;
         se li estas edzigita, tiam lia edzino eliru kune kun li.<em class="versenr"> 4</em> Se lia
         sinjoro donis al li edzinon kaj ŝi naskis al li filojn aŭ
         filinojn, tiam la edzino kaj ŝiaj infanoj restu ĉe sia sinjoro,
         kaj li eliru sola.<em class="versenr"> 5</em> Sed se la sklavo diros: Mi amas mian
         sinjoron, mian edzinon, kaj miajn infanojn, mi ne volas liberiĝi;<em class="versenr"> 6</em> tiam lia sinjoro alkonduku lin antaŭ la potenculojn kaj starigu
         lin apud la pordo aŭ apud la fosto, kaj lia sinjoro trapiku lian
         orelon per aleno, kaj li estu lia sklavo por ĉiam.
      </p>
      <p class="p"><em class="versenr"> 7</em> Kaj se iu vendos sian filinon kiel sklavinon, ŝi ne eliru kiel
         eliras la sklavoj.<em class="versenr"> 8</em> Se ŝi ne plaĉas al sia sinjoro, al kiu ŝi
         estis fordonita, tiam li donu al ŝi la eblon elaĉetiĝi; al fremda
         popolo ŝin vendi li ne havas la rajton, ĉar li kondutis ne
         honeste kontraŭ ŝi.<em class="versenr"> 9</em> Se li transdonos ŝin al sia filo, li agu
         kun ŝi laŭ la rajto de filinoj.<em class="versenr"> 10</em> Se li prenos por li alian
         edzinon, tiam nutraĵo, vestoj, kaj edzina vivo ne devas esti
         rifuzataj al ŝi.<em class="versenr"> 11</em> Kaj se tiujn tri aferojn li ne faros por ŝi,
         tiam ŝi eliru senpage, sen elaĉeto.
      </p>
      <p class="p"><em class="versenr"> 12</em> Se iu batos homon kaj tiu mortos, li estu mortigita.<em class="versenr"> 13</em> Sed se
         li ne agis malbonintence, nur Dio puŝis tiun sub lian manon, Mi
         difinas al vi lokon, kien li povas forkuri.<em class="versenr"> 14</em> Sed se iu intence
         mortigis sian proksimulon per ruzo, tiam eĉ de Mia altaro
         forprenu lin, ke li mortu.
      </p>
      <p class="p"><em class="versenr"> 15</em> Kiu batas sian patron aŭ sian patrinon, tiu devas esti
         mortigita.
      </p>
      <p class="p"><em class="versenr"> 16</em> Kaj se iu ŝtelas homon por vendi lin, aŭ oni trovas tiun en
         lia mano, li devas esti mortigita.
      </p>
      <p class="p"><em class="versenr"> 17</em> Kiu malbenas sian patron aŭ sian patrinon, tiu devas esti
         mortigita.
      </p>
      <p class="p"><em class="versenr"> 18</em> Se homoj kverelos, kaj unu batos la alian per ŝtono aŭ per
         pugno kaj tiu ne mortos, sed devos kuŝi en lito:<em class="versenr"> 19</em> se li leviĝos
         kaj irados ekstere per apogilo, tiam la batinto estu senkulpa; li
         nur kompensu al li lian malliberigitecon kaj zorgu pri lia
         kuracado.
      </p>
      <p class="p"><em class="versenr"> 20</em> Se iu batos sian sklavon aŭ sian sklavinon per bastono, kaj
         tiu mortos sub lia mano, tiam oni devas lin puni;<em class="versenr"> 21</em> sed se tiu
         restos viva dum unu aŭ du tagoj, tiam oni ne devas lin puni; ĉar
         tio estas lia mono.
      </p>
      <p class="p"><em class="versenr"> 22</em> Se viroj kverelos kaj frapos gravedan virinon, kaj ŝi abortos,
         sed ne fariĝos malfeliĉo, tiam oni punu lin per monpuno, kian
         metos sur lin la edzo de la virino, kaj li pagu ĝin laŭ decido de
         juĝantoj.<em class="versenr"> 23</em> Sed se fariĝos malfeliĉo, tiam donu animon pro
         animo,<em class="versenr"> 24</em> okulon pro okulo, denton pro dento, manon pro mano,
         piedon pro piedo,<em class="versenr"> 25</em> bruldifekton pro bruldifekto, vundon pro
         vundo, kontuzon pro kontuzo.
      </p>
      <p class="p"><em class="versenr"> 26</em> Kaj se iu batos okulon de sia sklavo aŭ de sia sklavino kaj
         difektos ĝin, tiam li forliberigu tiun kompense pro la okulo.<em class="versenr"> 27</em> Kaj se li elbatos denton de sia sklavo aŭ denton de sia sklavino,
         li forliberigu tiun kompense pro la dento.
      </p>
      <p class="p"><em class="versenr"> 28</em> Se bovo kornobatos viron aŭ virinon kaj tiu mortos, tiam oni
         ŝtonmortigu la bovon kaj ĝia viando ne estu manĝata, sed la
         mastro de la bovo restu senkulpa.<em class="versenr"> 29</em> Sed se la bovo estis
         kornobatema antaŭe kaj oni tion sciigis al ĝia mastro kaj li ĝin
         ne gardis kaj ĝi mortigis viron aŭ virinon, tiam la bovon oni
         ŝtonmortigu kaj ĝian mastron oni mortigu.<em class="versenr"> 30</em> Se oni metos sur lin
         elaĉeton, tiam li donu pro sia animo tian elaĉetan sumon, kia
         estos metita sur lin.<em class="versenr"> 31</em> Se filo aŭ filino estos kornobatita, oni
         agu kun li en la sama maniero.<em class="versenr"> 32</em> Se iun sklavon aŭ sklavinon
         kornobatos la bovo, tiam tridek sikloj da mono devas esti pagitaj
         al ties mastro kaj la bovo devas esti ŝtonmortigita.
      </p>
      <p class="p"><em class="versenr"> 33</em> Se iu malfermos kavon, aŭ elfosos kavon, kaj ne kovros ĝin,
         kaj falos tien bovo aŭ azeno,<em class="versenr"> 34</em> tiam la mastro de la kavo devas
         kompensi per mono al ĝia mastro, kaj la kadavro apartenu al li.
      </p>
      <p class="p"><em class="versenr"> 35</em> Se la bovo de iu homo kornobatos bovon de lia proksimulo tiel,
         ke ĝi mortos, tiam ili vendu la vivan bovon kaj dividu inter si
         egalparte la monon pro ĝi, kaj ankaŭ la kadavron ili dividu.<em class="versenr"> 36</em> Sed se oni sciis, ke la bovo estis kornobatema antaŭe, kaj ĝia
         mastro ĝin ne gardis, tiam ili pagu bovon pro la bovo, kaj la
         kadavro apartenu al li.
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Se iu ŝtelos bovon aŭ ŝafon kaj buĉos ĝin aŭ vendos ĝin, tiam
         li pagu kvin bovojn pro la bovo kaj kvar ŝafojn pro la ŝafo.<em class="versenr"> 2</em> Se
         iu trovos ŝtelanton ĉe subfosado kaj batos lin kaj tiu mortos,
         tiam oni ne juĝu lin pro la sango.<em class="versenr"> 3</em> Sed se lumis super li la
         suno, tiam oni juĝu lin pro la sango. La ŝtelinto pagu kompenson;
         se li ne havas, tiam oni lin vendu pro lia ŝtelo.<em class="versenr"> 4</em> Se la
         ŝtelitaĵo, ĉu ĝi estas bovo, ĉu azeno, ĉu ŝafo, estos trovita en
         liaj manoj viva, tiam li kompensu duoble.
      </p>
      <p class="p"><em class="versenr"> 5</em> Se iu difektos kampon aŭ vinberejon, lasante sian bruton, ke ĝi
         difektu kampon de aliulo, tiam li devas pagi per plejbonaĵo el
         sia kampo kaj per plejbonaĵo el sia vinberejo.
      </p>
      <p class="p"><em class="versenr"> 6</em> Se eliros fajro kaj trafos dornojn kaj ekstermos garbojn aŭ
         starantan grenon aŭ kampon, tiam tiu kompensu, kiu kaŭzis la
         brulon.
      </p>
      <p class="p"><em class="versenr"> 7</em> Se iu donos al sia proksimulo monon aŭ uzataĵojn, por konservi,
         kaj ili estos ŝtelitaj el la domo de tiu homo, tiam, se la
         ŝtelinto estos trovita, li kompensu duoble.<em class="versenr"> 8</em> Se la ŝtelinto ne
         estos trovita, tiam la mastro de la domo venu al la potenculoj,
         kaj ĵuru, ke li ne etendis sian manon sur la apartenaĵon de sia
         proksimulo.<em class="versenr"> 9</em> Pri ĉiu maljustaĵo, ĉu ĝi estos pri bovo, ĉu pri
         azeno, ĉu pri ŝafo, ĉu pri vesto, pri ĉiu perditaĵo, pri kiu iu
         diros, ke ĝi estas lia, la afero de ambaŭ devas esti prezentita
         al la potenculoj; kiun la potenculoj trovos kulpa, tiu kompensu
         duoble al sia proksimulo.
      </p>
      <p class="p"><em class="versenr"> 10</em> Se iu donos al sia proksimulo azenon aŭ bovon aŭ ŝafon aŭ
         alian bruton, por konservi, kaj ĝi mortos aŭ estos difektita aŭ
         forkaptita, kaj neniu tion vidos,<em class="versenr"> 11</em> tiam ĵuro antaŭ la Eternulo
         estu inter ili, ke li ne etendis sian manon sur la apartenaĵon de
         sia proksimulo, kaj ĝia mastro ĝin prenos kaj li ne kompensos.<em class="versenr"> 12</em> Sed se oni ĝin ŝtelos de li, tiam li devas kompensi al ĝia
         mastro.<em class="versenr"> 13</em> Se ĝi estos disŝirita, li prezentu ateston, kaj la
         disŝiritaĵon li ne kompensos.
      </p>
      <p class="p"><em class="versenr"> 14</em> Se iu ĝin prenos prunte de sia proksimulo, kaj ĝi estos
         difektita aŭ mortos dum foresto de sia mastro, tiam li devas
         kompensi.<em class="versenr"> 15</em> Se ĝia mastro estis apud ĝi, tiam li ne devas
         kompensi. Se ĝi estis dungita, li perdis sian dungomonon.
      </p>
      <p class="p"><em class="versenr"> 16</em> Se iu forlogos virgulinon, kiu ne estas fianĉinigita, kaj
         kuŝos kun ŝi, tiam li donu al ŝi doton kaj prenu ŝin al si kiel
         edzinon.<em class="versenr"> 17</em> Se ŝia patro ne volos doni ŝin al li, tiam li pagu
         tiom da mono, kiom virgulinoj ordinare ricevas dote.
      </p>
      <p class="p"><em class="versenr"> 18</em> Sorĉistinon ne lasu vivi.
      </p>
      <p class="p"><em class="versenr"> 19</em> Ĉiu, kiu kuŝis kun bruto, estu mortigita.
      </p>
      <p class="p"><em class="versenr"> 20</em> Kiu alportas oferojn al dioj, krom al la Eternulo sole, tiu
         estu ekstermita.<em class="versenr"> 21</em> Fremdulon ne ofendu, nek premu lin; ĉar
         fremduloj vi estis en la lando Egipta.<em class="versenr"> 22</em> Vidvinon kaj orfon ne
         premu.<em class="versenr"> 23</em> Se vi ilin premos kaj ili krios al Mi, tiam Mi aŭdos
         ilian krion;<em class="versenr"> 24</em> kaj ekflamos Mia kolero, kaj Mi mortigos vin per
         glavo, kaj viaj edzinoj estos vidvinoj kaj viaj infanoj estos
         orfoj.
      </p>
      <p class="p"><em class="versenr"> 25</em> Se vi pruntedonos monon al iu el Mia popolo, al iu malriĉulo
         apud vi, ne estu por li premanto, ne metu sur lin procentojn.<em class="versenr"> 26</em> Se vi prenos de via proksimulo veston kiel garantiaĵon, tiam
         antaŭ la subiro de la suno redonu ĝin al li;<em class="versenr"> 27</em> ĉar ĝi estas lia
         sola kovro, ĝi estas la vesto por lia korpo; en kio li dormos?
         kaj kiam li krios al Mi, Mi aŭdos, ĉar Mi estas favorkora.
      </p>
      <p class="p"><em class="versenr"> 28</em> Potenculojn ne malbenu, kaj estron de via popolo ne insultu.<em class="versenr"> 29</em> Vian abundon kaj sukon ne retenu; la unuenaskiton el viaj
         filoj vi devas doni al Mi.<em class="versenr"> 30</em> Tiel same agu kun via bovo kaj via
         ŝafo; sep tagojn ĝi restu kun sia patrino, en la oka tago donu
         ĝin al Mi.<em class="versenr"> 31</em> Estu por Mi sanktaj homoj; kaj viandon, disŝiritan
         sur la kampo, ne manĝu; al hundo ĵetu ĝin.
      </p>
      <div class="dist_chapter"></div>
      <h3 class="chapternr">23</h3>
      <p class="first_p">Ne disvastigu malveran famon; ne kunigu vian manon kun
         malvirtulo, por esti atestanto de malbonago.<em class="versenr"> 2</em> Ne sekvu la amason
         por malbonaĵoj; kaj en juĝo ne kliniĝu al la opinio de la
         plimulto, por dekliniĝi de la vero.<em class="versenr"> 3</em> Ankaŭ malriĉulon ne favoru
         en lia juĝa afero.
      </p>
      <p class="p"><em class="versenr"> 4</em> Se vi renkontos bovon de via malamiko aŭ lian azenon
         erarvagantan, rekonduku ĝin al li.<em class="versenr"> 5</em> Se vi vidos, ke azeno de via
         malamiko falis sub sia ŝarĝo, ne forlasu ĝin, sed alportu helpon
         kune kun li.
      </p>
      <p class="p"><em class="versenr"> 6</em> Ne forklinu la rajton de via malriĉulo en lia juĝa afero.<em class="versenr"> 7</em> De
         mensogaĵo malproksimiĝu, kaj senkulpulon kaj virtulon ne mortigu;
         ĉar Mi ne pravigos maljustulon.<em class="versenr"> 8</em> Donacojn ne akceptu; ĉar
         donacoj blindigas vidantojn kaj malĝustigas la aferojn de
         virtuloj.<em class="versenr"> 9</em> Fremdulon ne premu; vi konas ja la animon de
         fremdulo, ĉar fremduloj vi estis en la lando Egipta.
      </p>
      <p class="p"><em class="versenr"> 10</em> Dum ses jaroj prisemu vian teron kaj rikoltu ĝiajn
         produktaĵojn;<em class="versenr"> 11</em> sed en la sepa jaro ripozigu ĝin kaj ne tuŝu
         ĝin, por ke manĝu la malriĉuloj el via popolo, kaj la restaĵon
         manĝu la bestoj de la kampo. Tiel same agu kun via vinberejo kaj
         kun via olivarbejo.<em class="versenr"> 12</em> Dum ses tagoj faru viajn laborojn, kaj en
         la sepa tago festu, por ke ripozu via bovo kaj via azeno kaj por
         ke refreŝiĝu la filo de via sklavino kaj la fremdulo.<em class="versenr"> 13</em> Kaj
         ĉion, kion Mi diris al vi, observu; kaj la nomon de aliaj dioj ne
         citu, ĝi ne estu aŭdata el via buŝo.
      </p>
      <p class="p"><em class="versenr"> 14</em> Tri fojojn festu al Mi dum la jaro.<em class="versenr"> 15</em> La feston de la macoj
         observu; dum sep tagoj manĝu macojn, kiel Mi ordonis al vi, en la
         difinita tempo en la monato Abib (ĉar en tiu tempo vi eliris el
         Egiptujo); kaj oni ne aperu antaŭ Mi kun malplenaj manoj;<em class="versenr"> 16</em> ankaŭ la feston de la rikolto de la unuaj fruktoj de via laboro,
         de tio, kion vi semos sur la kampo; kaj la feston de kolekto en
         la fino de la jaro, kiam vi kolektos viajn laborfruktojn el la
         kampo.<em class="versenr"> 17</em> Tri fojojn ĉiujare aperu ĉiuj viaj virseksuloj antaŭ la
         Sinjoro, la Eternulo.
      </p>
      <p class="p"><em class="versenr"> 18</em> Ne verŝu sur fermentaĵon la sangon de Mia ofero; kaj la graso
         de Mia festofero ne restu ĝis mateno.<em class="versenr"> 19</em> La komencaĵon de la
         unuaj fruktoj de via tero alportu en la domon de la Eternulo, via
         Dio. Ne kuiru kapridon en la lakto de ĝia patrino.
      </p>
      <p class="p"><em class="versenr"> 20</em> Jen Mi sendas anĝelon antaŭ vi, por gardi vin sur la vojo, kaj
         por venigi vin al la loko, kiun Mi pretigis.<em class="versenr"> 21</em> Gardu vin antaŭ
         lia vizaĝo kaj aŭskultu lian voĉon; ne incitu lin, ĉar li ne
         pardonos vian pekon; ĉar Mia nomo estas en li.<em class="versenr"> 22</em> Sed se vi
         aŭskultos lian voĉon, kaj faros ĉion, kion Mi diros, tiam Mi
         malamikos kontraŭ viaj malamikoj kaj premos viajn premantojn.<em class="versenr"> 23</em> Kiam Mia anĝelo iros antaŭ vi, kaj Mi venigos vin al la Amoridoj,
         la Ĥetidoj, la Perizidoj, la Kanaanidoj, la Ĥividoj, kaj la
         Jebusidoj, kaj Mi ilin ekstermos:<em class="versenr"> 24</em> ne adoru iliajn diojn kaj ne
         servu ilin, kaj ne agu kiel ili agas, sed frakasu ilin kaj detruu
         iliajn statuojn.<em class="versenr"> 25</em> Kaj servu la Eternulon, vian Dion, kaj Li
         benos vian panon kaj vian akvon; kaj Mi forigos malsanon el via
         mezo.<em class="versenr"> 26</em> Ne estos seninfana nek sennaska en via lando; la nombron
         de viaj tagoj Mi faros plena.<em class="versenr"> 27</em> Mian teruron Mi sendos antaŭ vi,
         kaj Mi konfuzos ĉiun popolon, al kiu vi venos, kaj ĉiujn viajn
         malamikojn Mi turnos al vi dorse.<em class="versenr"> 28</em> Kaj Mi sendos krabrojn antaŭ
         vi, kaj ili forpelos la Ĥividojn kaj la Kanaanidojn kaj la
         Ĥetidojn de antaŭ vi.<em class="versenr"> 29</em> Mi ne forpelos ilin de antaŭ vi en unu
         jaro, por ke la tero ne fariĝu senhoma kaj por ke ne multiĝu
         kontraŭ vi la bestoj de la kampo.<em class="versenr"> 30</em> Iom post iom Mi forpelos
         ilin de antaŭ vi, ĝis vi multiĝos kaj posedos la landon.<em class="versenr"> 31</em> Kaj
         Mi faros viajn limojn de la Ruĝa Maro ĝis la Maro Filiŝta, kaj de
         la dezerto ĝis la Rivero; ĉar Mi transdonos en viajn manojn la
         loĝantojn de la lando, kaj vi forpelos ilin de antaŭ vi.<em class="versenr"> 32</em> Ne
         faru interligon kun ili nek kun iliaj dioj.<em class="versenr"> 33</em> Ili ne loĝu en via
         lando, por ke ili ne pekigu vin kontraŭ Mi; se vi servos iliajn
         diojn, tio fariĝos kaptilo por vi.
      </p>
      <div class="dist_chapter"></div>
      <h3 class="chapternr">24</h3>
      <p class="first_p">Kaj al Moseo Li diris: Supreniru al la Eternulo, vi kaj Aaron,
         Nadab kaj Abihu, kaj sepdek el la ĉefoj de Izrael, kaj faru
         adoron de malproksime.<em class="versenr"> 2</em> Kaj Moseo sola alproksimiĝu al la
         Eternulo; sed ili ne alproksimiĝu, kaj la popolo ne supreniru kun
         li.<em class="versenr"> 3</em> Kaj Moseo venis kaj rakontis al la popolo ĉiujn vortojn de
         la Eternulo kaj ĉiujn leĝojn. Kaj la tuta popolo respondis per
         unu voĉo, kaj ili diris: Ĉion, kion diris la Eternulo, ni faros.<em class="versenr"> 4</em> Kaj Moseo skribis ĉiujn vortojn de la Eternulo, kaj li leviĝis
         frue matene kaj konstruis altaron sub la monto kaj dek du
         kolonojn laŭ la dek du triboj de Izrael.<em class="versenr"> 5</em> Kaj li sendis junulojn
         el la Izraelidoj, kaj ili alportis bruloferojn kaj buĉis
         pacoferojn al la Eternulo, bovidojn.<em class="versenr"> 6</em> Moseo prenis duonon de la
         sango kaj enverŝis en pelvojn, kaj duonon de la sango li
         ŝprucigis sur la altaron.<em class="versenr"> 7</em> Kaj li prenis la libron de la
         interligo kaj laŭtlegis ĝin al la popolo, kaj ili diris: Ĉion,
         kion diris la Eternulo, ni faros kaj obeos.<em class="versenr"> 8</em> Kaj Moseo prenis la
         sangon kaj ŝprucigis sur la popolon, kaj diris: Jen estas sango
         de la interligo, kiun la Eternulo faris kun vi pri ĉiuj tiuj
         vortoj.<em class="versenr"> 9</em> Kaj supreniris Moseo kaj Aaron, Nadab kaj Abihu, kaj
         sepdek el la ĉefoj de Izrael.<em class="versenr"> 10</em> Kaj ili vidis la Dion de Izrael;
         kaj sub Liaj piedoj estis io, kiel faritaĵo el brilanta safiro,
         kaj kiel la ĉielo mem, kiam ĝi estas klara.<em class="versenr"> 11</em> Li ne etendis Sian
         manon kontraŭ la ĉefojn de Izrael; kaj ili vidis Dion, kaj manĝis
         kaj trinkis.
      </p>
      <p class="p"><em class="versenr"> 12</em> Kaj la Eternulo diris al Moseo: Supreniru al Mi sur la monton
         kaj estu tie; kaj Mi donos al vi ŝtonajn tabelojn, kaj la
         instruon kaj ordonojn, kiujn Mi skribis, por instrui ilin.<em class="versenr"> 13</em> Kaj
         leviĝis Moseo kaj lia servanto Josuo, kaj Moseo supreniris sur la
         monton de Dio.<em class="versenr"> 14</em> Kaj al la ĉefoj li diris: Restu ĉi tie, ĝis ni
         revenos al vi; kaj jen Aaron kaj Ĥur estas kun vi; kiu havas ian
         aferon, tiu venu al ili.<em class="versenr"> 15</em> Kaj Moseo supreniris sur la monton,
         kaj nubo kovris la monton.<em class="versenr"> 16</em> Kaj la majesto de la Eternulo loĝis
         sur la monto Sinaj, kaj la nubo ĝin kovris dum ses tagoj; kaj Li
         vokis Moseon en la sepa tago el interne de la nubo.<em class="versenr"> 17</em> Kaj la
         aspekto de la majesto de la Eternulo estis kiel fajro flamanta
         sur la supro de la monto antaŭ la okuloj de la Izraelidoj.<em class="versenr"> 18</em> Kaj
         Moseo eniris en la mezon de la nubo, kaj supreniris sur la
         monton; kaj Moseo estis sur la monto dum kvardek tagoj kaj
         kvardek noktoj.
      </p>
      <div class="dist_chapter"></div>
      <h3 class="chapternr">25</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Diru al la
         Izraelidoj, ke ili alportu por Mi oferdonon; de ĉiu homo, kies
         koro deziros doni, prenu la oferdonon por Mi.<em class="versenr"> 3</em> Kaj jen estas la
         oferdono, kiun vi prenos de ili: oro kaj arĝento kaj kupro,<em class="versenr"> 4</em> kaj
         blua teksaĵo kaj purpura kaj ruĝa, kaj bisino kaj kapra lano,<em class="versenr"> 5</em> kaj virŝafaj feloj ruĝe kolorigitaj kaj antilopaj feloj, kaj
         akacia ligno,<em class="versenr"> 6</em> oleo por lumigado, aromaĵoj por la sankta oleo
         kaj por la bonodoraj incensoj,<em class="versenr"> 7</em> ŝtonoj oniksaj kaj ŝtonoj
         enkadrigeblaj por la efodo kaj por la surbrustaĵo.<em class="versenr"> 8</em> Kaj ili faru
         por Mi sanktejon, por ke Mi loĝu inter ili.<em class="versenr"> 9</em> Laŭ ĉio, kiel Mi
         montros al vi la bildon de la Loĝejo kaj la bildon de ĉiuj ĝiaj
         objektoj, tiel faru.
      </p>
      <p class="p"><em class="versenr"> 10</em> Kaj ili faru keston el akacia ligno; du ulnoj kaj duono estu
         ĝia longo, kaj unu ulno kaj duono ĝia larĝo, kaj unu ulno kaj
         duono ĝia alto.<em class="versenr"> 11</em> Kaj tegu ĝin per pura oro, interne kaj ekstere
         tegu ĝin, kaj faru sur ĝi oran kronon ĉirkaŭe.<em class="versenr"> 12</em> Kaj fandu por
         ĝi kvar orajn ringojn, kaj alfortikigu ilin sur ĝiaj kvar
         anguloj: du ringojn sur unu ĝia flanko kaj du ringojn sur ĝia
         alia flanko.<em class="versenr"> 13</em> Kaj faru stangojn el akacia ligno kaj tegu ilin
         per oro.<em class="versenr"> 14</em> Kaj metu la stangojn en la ringojn sur la flankoj de
         la kesto, por porti la keston per ili.<em class="versenr"> 15</em> En la ringoj de la
         kesto devas esti la stangoj; ili ne estu prenataj for de ĝi.<em class="versenr"> 16</em> Kaj en la keston enmetu la ateston, kiun Mi donos al vi.<em class="versenr"> 17</em> Kaj
         faru fermoplaton el pura oro; du ulnoj kaj duono estu ĝia longo,
         kaj unu ulno kaj duono ĝia larĝo.<em class="versenr"> 18</em> Kaj faru du kerubojn el oro;
         per forĝa laboro faru ilin ĉe la du randoj de la fermoplato.<em class="versenr"> 19</em> Faru unu kerubon ĉe unu flanko kaj unu kerubon ĉe la alia flanko;
         elstarantaj el la fermoplato faru la kerubojn, sur ĝiaj du
         flankoj.<em class="versenr"> 20</em> Kaj la keruboj estu etendantaj siajn flugilojn
         supren, kovrante per siaj flugiloj la fermoplaton, kaj iliaj
         vizaĝoj estu unu kontraŭ la alia; al la fermoplato estu turnitaj
         la vizaĝoj de la keruboj.<em class="versenr"> 21</em> Kaj metu la fermoplaton sur la
         keston supre, kaj en la keston metu la ateston, kiun Mi donos al
         vi.<em class="versenr"> 22</em> Kaj Mi aperados al vi tie, kaj Mi parolados kun vi super
         la fermoplato, el inter la du keruboj, kiuj estos super la kesto
         de atesto, pri ĉio, kion Mi ordonos al vi por la Izraelidoj.
      </p>
      <p class="p"><em class="versenr"> 23</em> Kaj faru tablon el akacia ligno; du ulnoj estu ĝia longo, kaj
         unu ulno ĝia larĝo, kaj unu ulno kaj duono ĝia alto.<em class="versenr"> 24</em> Kaj tegu
         ĝin per pura oro, kaj faru al ĝi oran kronon ĉirkaŭe.<em class="versenr"> 25</em> Kaj faru
         ĉirkaŭ ĝi manlarĝan listelon, kaj faru oran kronon ĉirkaŭ la
         listelo.<em class="versenr"> 26</em> Kaj faru por ĝi kvar orajn ringojn, kaj alfortikigu
         la ringojn en la kvar anguloj, ĉe ĝiaj kvar piedoj.<em class="versenr"> 27</em> Apud la
         listelo estu la ringoj, kiel ingoj por stangoj, por porti la
         tablon.<em class="versenr"> 28</em> Kaj faru la stangojn el akacia ligno, kaj tegu ilin
         per oro, ke per ili oni portu la tablon.<em class="versenr"> 29</em> Kaj faru ĝiajn
         pladojn kaj ĝiajn kulerojn, kaj ĝiajn kalikojn kaj ĝiajn kruĉojn,
         per kiuj oni verŝos; el pura oro faru ilin.<em class="versenr"> 30</em> Kaj metu sur la
         tablon panon de propono antaŭ Mi ĉiam.
      </p>
      <p class="p"><em class="versenr"> 31</em> Kaj faru kandelabron el pura oro, per forĝa laboro estu farita
         la kandelabro; ĝia trunko kaj ĝiaj branĉoj, ĝiaj kalikoj, ĝiaj
         kapetoj, kaj ĝiaj floroj elstaru el ĝi.<em class="versenr"> 32</em> Kaj ses branĉoj devas
         elstari el ĝiaj flankoj: tri branĉoj de la kandelabro el unu
         flanko, kaj tri branĉoj de la kandelabro el la alia flanko;<em class="versenr"> 33</em> tri migdalformaj kalikoj, kapeto, kaj floro, sur unu branĉo, kaj
         tri migdalformaj kalikoj, kapeto, kaj floro, sur la alia
         branĉo; tiel sur la ses branĉoj, kiuj elstaras el la kandelabro.<em class="versenr"> 34</em> Kaj sur la kandelabro estu kvar migdalformaj kalikoj kun
         kapetoj kaj floroj.<em class="versenr"> 35</em> Kaj kapeto sub unu paro da branĉoj, kapeto
         sub la dua paro da branĉoj, kaj kapeto sub la tria paro da
         branĉoj; tiel por la ses branĉoj, kiuj elstaras el la kandelabro.<em class="versenr"> 36</em> La kapetoj kaj branĉoj devas elstari el ĝi; ĉio devas esti unu
         forĝita tutaĵo el pura oro.<em class="versenr"> 37</em> Kaj faru por ĝi sep lucernojn; kaj
         starigu sur ĝi ĝiajn lucernojn, ke ili lumu sur ĝian antaŭan
         flankon.<em class="versenr"> 38</em> Kaj ĝiaj preniloj kaj cindrujoj estu el pura oro.<em class="versenr"> 39</em> El kikaro da pura oro oni faru ĝin kaj ĉiujn tiujn apartenaĵojn.<em class="versenr"> 40</em> Kaj rigardu kaj faru laŭ ilia modelo, kiu estis montrita al vi
         sur la monto.
      </p>
      <div class="dist_chapter"></div>
      <h3 class="chapternr">26</h3>
      <p class="first_p">La tabernaklon faru el dek tapiŝoj el tordita bisino, kaj el
         blua, purpura, kaj ruĝa teksaĵo; kerubojn artiste laboritajn faru
         sur ili.<em class="versenr"> 2</em> La longo de ĉiu tapiŝo estu dudek ok ulnoj, kaj la
         larĝo de ĉiu tapiŝo estu kvar ulnoj; unu mezuro estu por ĉiuj
         tapiŝoj.<em class="versenr"> 3</em> Kvin tapiŝoj estu kunigitaj unu kun la alia, kaj la
         kvin ceteraj tapiŝoj estu ankaŭ kunigitaj unu kun la alia.<em class="versenr"> 4</em> Kaj
         faru maŝojn el blua teksaĵo sur la rando de unu tapiŝo, sur la
         rando de la kuniĝo, kaj tiel same faru sur la rando de la
         ekstrema tapiŝo, sur la dua rando de kuniĝo.<em class="versenr"> 5</em> Kvindek maŝojn
         faru sur unu tapiŝo, kaj kvindek maŝojn faru sur la rando de tiu
         tapiŝo, sur kiu estas la dua flanko de la kuniĝo; la maŝoj devas
         esti reciproke aranĝitaj unu kontraŭ alia.<em class="versenr"> 6</em> Kaj faru kvindek
         orajn hoketojn, kaj kunigu la tapiŝojn unu kun la alia per la
         hoketoj, por ke la tabernaklo fariĝu unu tutaĵo.<em class="versenr"> 7</em> Kaj faru
         tapiŝojn el kapra lano kiel kovron super la tabernaklo; dek unu
         tiajn tapiŝojn faru.<em class="versenr"> 8</em> La longo de ĉiu tapiŝo estu tridek ulnoj,
         kaj la larĝo de ĉiu tapiŝo estu kvar ulnoj; unu mezuro estu por
         la dek unu tapiŝoj.<em class="versenr"> 9</em> Kaj kunigu kvin tapiŝojn aparte kaj ses
         tapiŝojn aparte, kaj la sesan tapiŝon faldu duige antaŭ la
         tabernaklo.<em class="versenr"> 10</em> Kaj faru kvindek maŝojn sur la rando de la
         ekstrema tapiŝo, sur la rando de la kuniĝo, kaj kvindek maŝojn
         sur la rando de la dua kuniĝa tapiŝo.<em class="versenr"> 11</em> Kaj faru kvindek kuprajn
         hoketojn, kaj metu la hoketojn en la maŝojn, por ke vi kunigu la
         tendon kaj ĝi estu unu tutaĵo.<em class="versenr"> 12</em> Kaj el la superflua pendanta
         parto de la tapiŝoj de la kovro, duono de la superflua tapiŝa
         parto superpendu super la malantaŭa flanko de la tabernaklo.<em class="versenr"> 13</em> Kaj po unu ulno ĉiuflanke el la superflua longo de la tapiŝoj
         superpendu super ambaŭ flankoj de la tabernaklo, por kovri ĝin.<em class="versenr"> 14</em> Kaj faru kovron por la tendo el ruĝaj virŝafaj feloj kaj
         ankoraŭ kovron el antilopaj feloj supre.
      </p>
      <p class="p"><em class="versenr"> 15</em> Kaj faru starantajn tabulojn por la tabernaklo el akacia
         ligno.<em class="versenr"> 16</em> Dek ulnoj estu la longo de ĉiu tabulo, kaj unu ulno kaj
         duono la larĝo de ĉiu tabulo.<em class="versenr"> 17</em> Du pivotoj estu ĉe ĉiu tabulo,
         alĝustigitaj unu al la alia; tiel faru ĉe ĉiuj tabuloj de la
         tabernaklo.<em class="versenr"> 18</em> Kaj faru la tabulojn por la tabernaklo: dudek
         tabuloj staru sur la flanko suda.<em class="versenr"> 19</em> Kaj kvardek arĝentajn bazojn
         faru sub la dudek tabuloj: du bazojn sub ĉiu tabulo, por ĝiaj du
         pivotoj.<em class="versenr"> 20</em> Kaj sur la dua flanko de la tabernaklo, sur la flanko
         norda, estu dudek tabuloj,<em class="versenr"> 21</em> kaj kvardek arĝentaj bazoj por ili,
         po du bazoj sub ĉiu tabulo.<em class="versenr"> 22</em> Kaj sur la malantaŭa flanko de la
         tabernaklo, okcidente, faru ses tabulojn.<em class="versenr"> 23</em> Kaj du tabulojn faru
         en la anguloj de la tabernaklo sur la malantaŭa flanko.<em class="versenr"> 24</em> Ili
         estu kunigitaj malsupre kaj kunigitaj supre per unu ringo; tiel
         ĝi estu kun ili ambaŭ; por ambaŭ anguloj ili estu.<em class="versenr"> 25</em> Tiel estu
         ok tabuloj, kaj ĉe ili dek ses arĝentaj bazoj, po du bazoj sub
         ĉiu tabulo.<em class="versenr"> 26</em> Kaj faru riglilojn el akacia ligno, kvin por la
         tabuloj de unu flanko de la tabernaklo,<em class="versenr"> 27</em> kaj kvin riglilojn por
         la tabuloj de la dua flanko de la tabernaklo, kaj kvin riglilojn
         por la tabuloj de la malantaŭa flanko de la tabernaklo,
         okcidente.<em class="versenr"> 28</em> Kaj la meza riglilo meze de la tabuloj ŝoviĝu de
         unu fino ĝis la alia.<em class="versenr"> 29</em> Kaj la tabulojn tegu per oro, kaj iliajn
         ringojn, ingojn por la rigliloj, faru el oro, kaj la riglilojn
         tegu per oro.<em class="versenr"> 30</em> Starigu la tabernaklon laŭ ĝia modelo, kiu estis
         montrita al vi sur la monto.
      </p>
      <p class="p"><em class="versenr"> 31</em> Kaj faru kurtenon el blua, purpura, kaj ruĝa teksaĵo, kaj el
         tordita bisino; artiste laboritaj keruboj estu faritaj sur ĝi.<em class="versenr"> 32</em> Kaj pendigu ĝin sur kvar akaciaj kolonoj, tegitaj per oro kaj
         havantaj orajn hokojn kaj arĝentajn bazojn.<em class="versenr"> 33</em> Kaj pendigu la
         kurtenon sub la hokoj, kaj enportu tien internen de la kurteno la
         keston de atesto; kaj la kurteno faru por vi apartigon inter la
         sanktejo kaj la plejsanktejo.<em class="versenr"> 34</em> Kaj metu la fermoplaton sur la
         keston de atesto en la plejsanktejo.<em class="versenr"> 35</em> Kaj starigu la tablon
         ekster la kurteno, kaj la kandelabron kontraŭ la tablo, en la
         suda parto de la tabernaklo; la tablon starigu en la norda parto.<em class="versenr"> 36</em> Kaj faru kovrotukon por la pordo de la tabernaklo, el blua,
         purpura, kaj ruĝa teksaĵo, kaj el tordita bisino, kun brodaĵoj;<em class="versenr"> 37</em> kaj faru por la kovrotuko kvin kolonojn el akacia ligno, kaj
         tegu ilin per oro, kaj iliaj hoketoj estu el oro; kaj fandu por
         ili kvin kuprajn bazojn.
      </p>
      <div class="dist_chapter"></div>
      <h3 class="chapternr">27</h3>
      <p class="first_p">Kaj faru la altaron el akacia ligno, havantan la longon de kvin
         ulnoj kaj la larĝon de kvin ulnoj; kvarangula estu la altaro; kaj
         ĝia alto estu tri ulnoj.<em class="versenr"> 2</em> Kaj faru ĝiajn kornojn sur ĝiaj kvar
         anguloj; el ĝi elstaru ĝiaj kornoj; kaj tegu ĝin per kupro.<em class="versenr"> 3</em> Kaj
         faru por ĝi potojn por ĝia cindro kaj ŝovelilojn kaj kalikojn kaj
         forkojn kaj karbujojn; ĉiujn ĝiajn vazojn faru el kupro.<em class="versenr"> 4</em> Kaj
         faru por ĝi kradon en formo de kupra reto, kaj faru sur la reto
         kvar kuprajn ringojn sur ĝiaj kvar anguloj.<em class="versenr"> 5</em> Kaj metu ĝin sub la
         kornicon de la altaro, malsupren, tiel, ke la reto atingu ĝis la
         mezo de la altaro.<em class="versenr"> 6</em> Kaj faru stangojn por la altaro, stangojn el
         akacia ligno, kaj tegu ilin per kupro.<em class="versenr"> 7</em> Kaj metu ĝiajn stangojn
         en ringojn, tiel, ke la stangoj estu ĉe ambaŭ flankoj de la
         altaro, kiam oni ĝin portos.<em class="versenr"> 8</em> Interne malplena faru ĝin el
         tabuloj; kiel estis montrite al vi sur la monto, tiel oni faru.
      </p>
      <p class="p"><em class="versenr"> 9</em> Kaj faru korton por la tabernaklo; sur la flanko suda estu
         kurtenoj por la korto, el tordita bisino; unu flanko havu la
         longon de cent ulnoj;<em class="versenr"> 10</em> kaj ĝiaj dudek kolonoj kaj iliaj dudek
         bazoj estu el kupro; la hokoj de la kolonoj kaj iliaj ligiloj
         estu el arĝento.<em class="versenr"> 11</em> Tiel same ankaŭ sur la norda flanko laŭlonge
         estu kurtenoj, havantaj la longon de cent ulnoj; kaj dudek
         kolonoj, kaj por ili dudek bazoj el kupro; la hokoj de la kolonoj
         kaj iliaj ligiloj estu el arĝento.<em class="versenr"> 12</em> Sed laŭlarĝe de la korto,
         sur la flanko okcidenta, estu kurtenoj, havantaj la longon de
         kvindek ulnoj; dek kolonoj, kaj por ili dek bazoj.<em class="versenr"> 13</em> Kaj
         laŭlarĝe de la korto, sur la flanko orienta, estu kurtenoj,
         havantaj la longon de kvindek ulnoj.<em class="versenr"> 14</em> Kaj kurtenoj, havantaj la
         longon de dek kvin ulnoj, estu por unu latero; ankaŭ tri kolonoj,
         kaj por ili tri bazoj.<em class="versenr"> 15</em> Kaj por la dua latero estu kurtenoj,
         havantaj la longon de dek kvin ulnoj; ankaŭ tri kolonoj, kaj por
         ili tri bazoj.<em class="versenr"> 16</em> Kaj por la pordego de la korto estu kovrotuko,
         havanta la longon de dudek ulnoj, el blua, purpura, kaj ruĝa
         teksaĵo, kaj el tordita bisino, kun brodaĵoj; kvar kolonoj, kaj
         por ili kvar bazoj.<em class="versenr"> 17</em> Ĉiuj kolonoj ĉirkaŭ la korto havu ligilojn
         el arĝento, hokojn el arĝento, kaj bazojn el kupro.<em class="versenr"> 18</em> La longo
         de la korto estu cent ulnoj, la larĝo ĉie kvindek, kaj la alto
         kvin ulnoj; ĉio estu farita el tordita bisino, kaj la bazoj estu
         el kupro.<em class="versenr"> 19</em> Ĉiuj vazoj de la tabernaklo, por ĉiuj servoj, kaj
         ĉiuj ĝiaj najloj kaj ĉiuj najloj de la korto, estu el kupro.
      </p>
      <p class="p"><em class="versenr"> 20</em> Kaj vi ordonu al la Izraelidoj, ke ili alportu al vi oleon
         olivan, puran, pistitan, por lumigado, por ke lucerno brulu ĉiam.<em class="versenr"> 21</em> En la tabernaklo de kunveno, ekstere de la kurteno, kiu pendas
         antaŭ la atesto, aranĝadu ĝin Aaron kaj liaj filoj de vespero ĝis
         mateno antaŭ la Eternulo. Tio estu eterna leĝo en la generacioj
         de la Izraelidoj.
      </p>
      <div class="dist_chapter"></div>
      <h3 class="chapternr">28</h3>
      <p class="first_p">Kaj vi alproksimigu al vi vian fraton Aaron kaj liajn filojn
         kun li el inter la Izraelidoj, por ke li estu Mia pastro: Aaron,
         kaj Nadab, Abihu, Eleazar, kaj Itamar, la filoj de Aaron.<em class="versenr"> 2</em> Kaj
         faru sanktajn vestojn por via frato Aaron, por honoro kaj ornamo.<em class="versenr"> 3</em> Kaj diru al ĉiuj, kiuj havas saĝan koron kaj kiujn Mi plenigis
         per spirito de saĝo, ke ili faru por Aaron vestojn, por sanktigi
         lin, ke li estu Mia pastro.<em class="versenr"> 4</em> Kaj jen estas la vestoj, kiujn ili
         devas fari: surbrustaĵo, efodo, tuniko, ĥitono teksita, cidaro,
         kaj zono. Kaj ili faru sanktajn vestojn por via frato Aaron kaj
         por liaj filoj, ke li estu Mia pastro.<em class="versenr"> 5</em> Kaj ili prenu oron, kaj
         bluan, purpuran, kaj ruĝan teksaĵon, kaj bisinon.
      </p>
      <p class="p"><em class="versenr"> 6</em> Kaj ili faru la efodon el oro, el blua, purpura, kaj ruĝa
         teksaĵo, kaj el tordita bisino, en artista maniero.<em class="versenr"> 7</em> Du
         surŝultraĵojn kunigantajn ĝi havu sur siaj du finoj, por ke ĝi
         estu ligita.<em class="versenr"> 8</em> Kaj la ĉirkaŭliganta zono sur ĝi estu la sama
         laboraĵo, kiel ĝia kontinuaĵo, el oro, el blua, purpura, kaj ruĝa
         teksaĵo, kaj el tordita bisino.<em class="versenr"> 9</em> Kaj prenu du oniksajn ŝtonojn,
         kaj gravuru sur ili la nomojn de la filoj de Izrael:<em class="versenr"> 10</em> ses el
         iliaj nomoj sur unu ŝtono kaj la ses ceterajn nomojn sur la dua
         ŝtono, laŭ la ordo de ilia naskiĝo.<em class="versenr"> 11</em> Per laboro de gravuristoj,
         kiel sigelila gravurado, gravurigu sur la du ŝtonoj la nomojn de
         la filoj de Izrael; faru ilin ĉirkaŭataj per kadretoj el oro.<em class="versenr"> 12</em> Kaj metu la du ŝtonojn sur la surŝultraĵojn de la efodo, kiel
         ŝtonojn de memoro pri la filoj de Izrael; kaj Aaron portu iliajn
         nomojn antaŭ la Eternulo sur siaj du surŝultraĵoj por memoro.
      </p>
      <p class="p"><em class="versenr"> 13</em> Kaj faru kadretojn el oro;<em class="versenr"> 14</em> kaj du ĉenetojn el pura oro;
         faru ilin kuniĝantaj per siaj finoj, plektitaj; kaj alfortikigu
         la plektitajn ĉenetojn al la kadretoj.<em class="versenr"> 15</em> Kaj faru juĝan
         surbrustaĵon per artista laboro; simile al la laboro de la efodo
         faru ĝin; el oro, el blua, purpura, kaj ruĝa teksaĵo, kaj el
         tordita bisino faru ĝin.<em class="versenr"> 16</em> Kvarangula ĝi estu kaj duobla;
         manstreĉo estu ĝia longo, kaj manstreĉo ĝia larĝo.<em class="versenr"> 17</em> Kaj enmetu
         en ĝin enmetaĵon el ŝtonoj en kvar vicoj. La ŝtonoj de vico:
         rubeno, topazo, kaj smeraldo estu la unua vico;<em class="versenr"> 18</em> kaj la dua
         vico: hiacinto, safiro, kaj jaspiso;<em class="versenr"> 19</em> kaj la tria vico:
         ligurio, agato, kaj ametisto;<em class="versenr"> 20</em> kaj la kvara vico: krizolito,
         kaj onikso, kaj berilo. En oraj kadretoj ili estu laŭ siaj vicoj.<em class="versenr"> 21</em> Kaj la ŝtonoj estu laŭ la nomoj de la filoj de Izrael; dek du,
         laŭ iliaj nomoj, gravuritaj sigelile, ĉiu kun sia nomo, por la
         dek du triboj.<em class="versenr"> 22</em> Kaj faru al la surbrustaĵo plektitajn ĉenetojn,
         kuniĝantajn per siaj finoj, el pura oro.<em class="versenr"> 23</em> Kaj faru por la
         surbrustaĵo du orajn ringojn, kaj alfortikigu la du ringojn al la
         du finoj de la surbrustaĵo.<em class="versenr"> 24</em> Kaj metu la du orajn plektitajn
         ĉenetojn en la du ringojn ĉe la finoj de la surbrustaĵo.<em class="versenr"> 25</em> Kaj
         la du finojn de la du plektitaj ĉenetoj enfortikigu en la du
         kadretojn, kaj alfortikigu ilin al la surŝultraĵoj de la efodo
         sur la antaŭa flanko.<em class="versenr"> 26</em> Kaj faru du orajn ringojn, kaj
         alfortikigu ilin al la du aliaj finoj de la surbrustaĵo, sur
         interna ĝia rando, direktita al la efodo.<em class="versenr"> 27</em> Kaj faru du orajn
         ringojn, kaj alfortikigu ilin al la du surŝultraĵoj de la efodo
         malsupre, sur la antaŭa flanko, ĉe ĝia kuniĝo, super la zono de
         la efodo.<em class="versenr"> 28</em> Kaj oni alligu la surbrustaĵon per ĝiaj ringoj al la
         ringoj de la efodo per laĉo el blua ŝtofo, por ke ĝi estu super
         la zono de la efodo kaj por ke la surbrustaĵo ne forŝoviĝu de sur
         la efodo.<em class="versenr"> 29</em> Kaj Aaron portu la nomojn de la filoj de Izrael sur
         la juĝa surbrustaĵo sur sia koro, kiam li eniros en la sanktejon,
         por ĉiama memoro antaŭ la Eternulo.<em class="versenr"> 30</em> Kaj metu sur la juĝan
         surbrustaĵon la signojn de lumo kaj la signojn de justo, por ke
         ili estu sur la koro de Aaron, kiam li eniros antaŭ la Eternulon;
         kaj Aaron ĉiam portu la juĝon de la filoj de Izrael sur sia koro
         antaŭ la Eternulo.
      </p>
      <p class="p"><em class="versenr"> 31</em> Kaj faru la tunikon de la efodo tutan el blua teksaĵo.<em class="versenr"> 32</em> La
         aperturo por la kapo estu en ĝia mezo; ĉirkaŭ la aperturo estu
         teksita bordero, kiel ĉe aperturo de ŝildo, por ke ĝi ne
         disŝiriĝu.<em class="versenr"> 33</em> Sur ĝia malsupra rando faru granatojn el blua,
         purpura, kaj ruĝa teksaĵo, ĉirkaŭe sur ĝia malsupra rando, kaj
         inter ili ĉirkaŭe orajn tintilojn.<em class="versenr"> 34</em> Ora tintilo kaj granato,
         ora tintilo kaj granato estu ĉirkaŭe sur la malsupra rando de la
         tuniko.<em class="versenr"> 35</em> Ĝi estu sur Aaron dum lia servado; por ke oni aŭdu
         sonon de li, kiam li eniros en la sanktejon antaŭ la Eternulon
         kaj kiam li eliros, kaj por ke li ne mortu.
      </p>
      <p class="p"><em class="versenr"> 36</em> Kaj faru tabuleton el pura oro, kaj gravuru sur ĝi en sigelila
         maniero: SANKTA AL LA ETERNULO.<em class="versenr"> 37</em> Kaj alfortikigu ĝin per laĉo
         el blua ŝtofo, ke ĝi estu sur la cidaro; sur la antaŭa flanko de
         la cidaro ĝi devas esti.<em class="versenr"> 38</em> Ĝi estu sur la frunto de Aaron; kaj
         Aaron portados la pekon kontraŭ la sanktaĵoj, kiujn sanktigos la
         Izraelidoj en ĉiuj siaj sanktaj donoj; kaj ĝi estos sur lia
         frunto ĉiam, por ke la Eternulo ilin favoru.<em class="versenr"> 39</em> Kaj teksu la
         ĥitonon el bisino, kaj faru la cidaron el bisino, kaj faru
         broditan zonon.<em class="versenr"> 40</em> Kaj por la filoj de Aaron faru ĥitonojn, kaj
         faru por ili zonojn, kaj mitrojn faru por ili, por honoro kaj
         ornamo.<em class="versenr"> 41</em> Kaj vestu per ili vian fraton Aaron kaj liajn filojn
         kune kun li; kaj sanktoleu ilin kaj konsekru ilin kaj sanktigu
         ilin, por ke ili estu pastroj al Mi.<em class="versenr"> 42</em> Kaj faru por ili linajn
         pantalonojn, por kovri la nudecon de ilia karno; de la lumbo ĝis
         la femuroj ili estu.<em class="versenr"> 43</em> Kaj ili estu sur Aaron kaj sur liaj
         filoj, kiam ili eniros en la tabernaklon de kunveno, aŭ kiam ili
         alproksimiĝos al la altaro, por servi en la sanktejo; por ke ili
         ne faru pekon kaj ne mortu. Eterna leĝo ĝi estu por li kaj por
         lia idaro post li.
      </p>
      <div class="dist_chapter"></div>
      <h3 class="chapternr">29</h3>
      <p class="first_p">Kaj jen estas tio, kion vi devas fari al ili, por sanktigi
         ilin, ke ili estu pastroj al Mi: prenu unu virbovidon kaj du
         virŝafojn sendifektajn;<em class="versenr"> 2</em> kaj macan panon, kaj macajn kukojn,
         miksitajn kun oleo, kaj macajn flanojn, ŝmiritajn per oleo; el
         delikata tritika faruno faru ilin.<em class="versenr"> 3</em> Kaj metu ilin en unu korbon,
         kaj venigu ilin en la korbo, kaj ankaŭ la bovidon kaj la du
         virŝafojn.<em class="versenr"> 4</em> Kaj Aaronon kaj liajn filojn alvenigu al la pordo de
         la tabernaklo de kunveno, kaj lavu ilin per akvo.<em class="versenr"> 5</em> Kaj prenu la
         vestojn, kaj metu sur Aaronon la ĥitonon kaj la tunikon de la
         efodo kaj la efodon kaj la surbrustaĵon, kaj zonu lin per la zono
         de la efodo.<em class="versenr"> 6</em> Kaj metu la cidaron sur lian kapon, kaj metu la
         sanktan kronon sur la cidaron.<em class="versenr"> 7</em> Kaj prenu la oleon de
         sanktoleado, kaj verŝu sur lian kapon kaj sanktoleu lin.<em class="versenr"> 8</em> Kaj
         liajn filojn alvenigu, kaj vestu ilin per la ĥitonoj.<em class="versenr"> 9</em> Kaj zonu
         ilin per zono, Aaronon kaj liajn filojn, kaj alligu sur ili
         mitrojn, por ke al ili apartenu la pastreco laŭ eterna leĝo; kaj
         konsekru Aaronon kaj liajn filojn.<em class="versenr"> 10</em> Kaj alvenigu la bovidon
         antaŭ la tabernaklon de kunveno, kaj Aaron kaj liaj filoj metu
         siajn manojn sur la kapon de la bovido.<em class="versenr"> 11</em> Kaj buĉu la bovidon
         antaŭ la Eternulo, ĉe la pordo de la tabernaklo de kunveno.<em class="versenr"> 12</em> Kaj prenu iom el la sango de la bovido kaj metu per viaj fingroj
         sur la kornojn de la altaro, kaj la tutan ceteran sangon elverŝu
         ĉe la bazo de la altaro.<em class="versenr"> 13</em> Kaj prenu la tutan sebon, kiu kovras
         la internaĵon, kaj la reton de la hepato, kaj la du renojn, kaj
         la sebon, kiu estas sur ili, kaj incense bruligu ilin sur la
         altaro.<em class="versenr"> 14</em> Kaj la karnon de la bovido kaj ĝian felon kaj ĝian
         malpuraĵon forbruligu per fajro ekster la tendaro; ĝi estas
         pekofero.<em class="versenr"> 15</em> Kaj unu virŝafon prenu, kaj Aaron kaj liaj filoj
         metu siajn manojn sur la kapon de la virŝafo.<em class="versenr"> 16</em> Kaj buĉu la
         virŝafon, kaj prenu ĝian sangon kaj aspergu la altaron ĉirkaŭe.<em class="versenr"> 17</em> Kaj la virŝafon dishaku en partojn, kaj lavu ĝian internaĵon
         kaj ĝiajn krurojn, kaj metu ilin sur ĝiajn partojn kaj sur ĝian
         kapon.<em class="versenr"> 18</em> Kaj forbruligu la tutan virŝafon sur la altaro; ĝi
         estas brulofero por la Eternulo; agrabla odoraĵo, fajrofero por
         la Eternulo ĝi estas.<em class="versenr"> 19</em> Kaj prenu la duan virŝafon, kaj Aaron
         kaj liaj filoj metu siajn manojn sur la kapon de la virŝafo.<em class="versenr"> 20</em> Kaj buĉu la virŝafon, kaj prenu iom el ĝia sango kaj metu sur la
         malsupran randon de la dekstra orelo de Aaron kaj sur la
         malsupran randon de la dekstra orelo de liaj filoj kaj sur la
         dikan fingron de ilia dekstra mano kaj sur la dikan fingron de
         ilia dekstra piedo; kaj aspergu per la sango la altaron ĉirkaŭe.<em class="versenr"> 21</em> Kaj prenu el la sango, kiu estos sur la altaro, kaj sanktan
         oleon, kaj aspergu Aaronon kaj liajn vestojn kaj liajn filojn kaj
         la vestojn de liaj filoj kune kun li; kaj sanktiĝos li kaj liaj
         vestoj kaj liaj filoj kaj la vestoj de liaj filoj kune kun li.<em class="versenr"> 22</em> Kaj prenu de la virŝafo la sebon kaj la voston, kaj la sebon, kiu
         kovras la internaĵon, kaj la reton de la hepato, kaj la du
         renojn, kaj la sebon, kiu estas sur ili, kaj la dekstran femuron,
         ĉar tio estas virŝafo de konsekrado;<em class="versenr"> 23</em> kaj unu bulon da pano kaj
         unu kukon kun oleo kaj unu flanon, el la korbo kun macoj, kiu
         staras antaŭ la Eternulo;<em class="versenr"> 24</em> kaj metu ĉion sur la manojn de Aaron
         kaj sur la manojn de liaj filoj, kaj skuu tion kiel skuoferon
         antaŭ la Eternulo.<em class="versenr"> 25</em> Kaj prenu tion el iliaj manoj, kaj
         forbruligu ĝin sur la altaro kune kun la brulofero, kiel agrablan
         odoraĵon antaŭ la Eternulo; ĝi estas fajrofero por la Eternulo.<em class="versenr"> 26</em> Kaj prenu la brustaĵon de la virŝafo de konsekrado de Aaron,
         kaj skuu ĝin kiel skuoferon antaŭ la Eternulo; kaj tio estos via
         parto.<em class="versenr"> 27</em> Kaj sanktigu la brustaĵon de skuado kaj la femuron de
         levado, kiuj estis skuitaj kaj levitaj el la virŝafo de
         konsekrado de Aaron kaj de liaj filoj;<em class="versenr"> 28</em> kaj tio estu por Aaron
         kaj por liaj filoj porĉiama destinitaĵo de la Izraelidoj; ĉar ĝi
         estas levofero, kaj levofero ĝi estu de la Izraelidoj, el iliaj
         pacoferoj ilia levofero al la Eternulo.<em class="versenr"> 29</em> Kaj la sanktaj vestoj
         de Aaron estu por liaj filoj post li, por ke ili estu
         sanktoleataj en ili kaj por ke ili estu konsekrataj en ili.<em class="versenr"> 30</em> Dum sep tagoj portu ilin sur si tiu el liaj filoj, kiu estos
         pastro anstataŭ li, kaj kiu venos en la tabernaklon de kunveno,
         por servi en la sanktejo.<em class="versenr"> 31</em> Kaj la virŝafon de konsekrado prenu,
         kaj kuiru ĝian viandon sur sankta loko.<em class="versenr"> 32</em> Kaj Aaron kaj liaj
         filoj manĝu la viandon de la virŝafo, kaj la panon, kiu estas en
         la korbo, ĉe la pordo de la tabernaklo de kunveno.<em class="versenr"> 33</em> Kaj ili
         tion manĝu, ĉar per tio ili puriĝis, por ke ili estu konsekritaj
         kaj por ke ili estu sanktigitaj. Laiko tion ne manĝu, ĉar tio
         estas sankta.<em class="versenr"> 34</em> Se el la viando de konsekrado kaj el la pano
         restos iom ĝis la mateno, tiam forbruligu la restaĵon per fajro;
         ĝi ne estu manĝata, ĉar ĝi estas sankta.<em class="versenr"> 35</em> Kaj agu kun Aaron kaj
         kun liaj filoj tiel, kiel Mi ĉion ordonis al vi; dum sep tagoj
         konsekru ilin.<em class="versenr"> 36</em> Kaj propekan bovidon oferu ĉiutage por
         senpekiĝo; kaj senpekigu la altaron, oferante sur ĝi, kaj oleu
         ĝin, por ĝin sanktigi.<em class="versenr"> 37</em> Dum sep tagoj senpekigu la altaron kaj
         sanktigu ĝin; kaj la altaro fariĝu plejsanktaĵo; ĉio, kio ektuŝos
         la altaron, fariĝos sankta.
      </p>
      <p class="p"><em class="versenr"> 38</em> Jen tio, kion vi metos sur la altaron: du jaraĝajn ŝafidojn
         ĉiutage, ĉiam;<em class="versenr"> 39</em> unu ŝafidon oferu matene, kaj la duan ŝafidon
         oferu ĉirkaŭ la vespero;<em class="versenr"> 40</em> kaj por unu ŝafido dekonon de efo da
         delikata faruno, miksita kun kvarono de hino da elpistita oleo,
         kaj kvaronon de hino da vino por verŝoferi.<em class="versenr"> 41</em> La duan ŝafidon
         oferu ĉirkaŭ la vespero; faru kun ĝi kiel kun la matena donofero
         kaj verŝofero, ke ĝi estu agrabla odoraĵo, fajrofero por la
         Eternulo,<em class="versenr"> 42</em> ĉiama brulofero en viaj generacioj ĉe la pordo de la
         tabernaklo de kunveno antaŭ la Eternulo, kie Mi aperados antaŭ
         vi, por paroli tie kun vi.<em class="versenr"> 43</em> Kaj Mi aperados tie antaŭ la
         Izraelidoj, kaj la loko sanktiĝos per Mia gloro.<em class="versenr"> 44</em> Kaj Mi
         sanktigos la tabernaklon de kunveno kaj la altaron; kaj Aaronon
         kaj liajn filojn Mi sanktigos, por ke ili estu Miaj pastroj.<em class="versenr"> 45</em> Kaj Mi loĝos inter la Izraelidoj, kaj Mi estos por ili Dio.<em class="versenr"> 46</em> Kaj ili sciu, ke Mi estas la Eternulo, ilia Dio, kiu elirigis
         ilin el la lando Egipta, por ke Mi loĝu inter ili, Mi, la
         Eternulo, ilia Dio.
      </p>
      <div class="dist_chapter"></div>
      <h3 class="chapternr">30</h3>
      <p class="first_p">Kaj faru altaron, por fumigi incenson; el akacia ligno faru
         ĝin.<em class="versenr"> 2</em> Unu ulno estu ĝia longo, kaj unu ulno ĝia larĝo; ĝi estu
         kvarangula; kaj du ulnoj estu ĝia alto; kornoj elstaru el ĝi.<em class="versenr"> 3</em> Kaj tegu ĝin per pura oro, ĝian supran platon kaj ĝiajn flankojn
         ĉirkaŭe kaj ĝiajn kornojn; kaj faru al ĝi oran kronon ĉirkaŭe.<em class="versenr"> 4</em> Kaj du orajn ringojn faru al ĝi sub ĝia krono, sur ĝiaj du
         lateroj; sur du flankoj faru ilin; kaj ili estu ingoj por
         stangoj, per kiuj oni portu ĝin.<em class="versenr"> 5</em> Kaj faru la stangojn el akacia
         ligno, kaj tegu ilin per oro.<em class="versenr"> 6</em> Kaj starigu ĝin antaŭ la kurteno,
         kiu estas antaŭ la kesto de atesto, kontraŭ la fermoplato de la
         kesto de atesto, kie Mi aperados al vi.<em class="versenr"> 7</em> Kaj Aaron incensadu sur
         ĝi aroman incenson; ĉiumatene, kiam li ordigos la lucernojn, li
         incensu.<em class="versenr"> 8</em> Kaj kiam Aaron ekbruligos la lucernojn ĉirkaŭ vespero,
         li incensu; ĝi estu ĉiama incensado antaŭ la Eternulo en viaj
         generacioj.<em class="versenr"> 9</em> Ne alportu sur ĝi incenson alian, nek bruloferon
         nek donoferon, kaj verŝoferon ne verŝu sur ĝin.<em class="versenr"> 10</em> Kaj
         ĉiopardonan oferon Aaron alportos sur ĝiaj kornoj unu fojon en la
         jaro; el la sango de la ĉiopardona pekofero unu fojon en jaro li
         alportu sur ĝi ĉiopardonan oferon en viaj generacioj; tio estos
         plej granda sanktaĵo antaŭ la Eternulo.
      </p>
      <p class="p"><em class="versenr"> 11</em> Kaj la Eternulo ekparolis al Moseo, dirante:<em class="versenr"> 12</em> Kiam vi
         kalkulos la kapojn de la Izraelidoj, tiam ĉiu donu liberigan
         pagon por sia animo al la Eternulo, kiam ili estos kalkulataj;
         kaj tiam ne estos inter ili epidemio dum la kalkulado.<em class="versenr"> 13</em> Jen
         kion devas doni ĉiu, kiu pasas la kalkulon: duonon de siklo laŭ
         la grandeco de la sankta siklo (siklo enhavas dudek gerojn);
         duono de siklo estu oferdono por la Eternulo.<em class="versenr"> 14</em> Ĉiu, kiu pasas
         la kalkulon, de la aĝo de dudek jaroj kaj pli, devas doni la
         oferdonon al la Eternulo.<em class="versenr"> 15</em> La riĉulo ne donu pli kaj la
         malriĉulo ne donu malpli ol duonon de siklo, donante la oferdonon
         por la Eternulo, por liberigi viajn animojn.<em class="versenr"> 16</em> Kaj prenu la
         monon de la liberigo de la Izraelidoj kaj uzu ĝin por la servado
         en la tabernaklo de kunveno, kaj tio estos por la Izraelidoj kiel
         memorigaĵo antaŭ la Eternulo, por liberigi viajn animojn.
      </p>
      <p class="p"><em class="versenr"> 17</em> Kaj la Eternulo ekparolis al Moseo, dirante:<em class="versenr"> 18</em> Faru kupran
         lavujon kun kupra piedestalo, por lavado; kaj starigu ĝin inter
         la tabernaklo de kunveno kaj la altaro, kaj enverŝu tien akvon.<em class="versenr"> 19</em> Kaj Aaron kaj liaj filoj lavu per ĝi siajn manojn kaj piedojn:<em class="versenr"> 20</em> kiam ili iros en la tabernaklon de kunveno, ili lavu sin per
         akvo, por ke ili ne mortu; aŭ kiam ili alproksimiĝos al la
         altaro, por servi, por incensi fajroferon al la Eternulo,<em class="versenr"> 21</em> ili
         lavu siajn manojn kaj piedojn, por ke ili ne mortu; kaj tio estu
         por ili leĝo eterna, por li kaj por lia idaro en iliaj
         generacioj.
      </p>
      <p class="p"><em class="versenr"> 22</em> Plue la Eternulo ekparolis al Moseo, dirante:<em class="versenr"> 23</em> Prenu al vi
         plej bonajn aromaĵojn: da bonodora mirho kvincent siklojn, kaj da
         aroma cinamo duonon de tio, ducent kvindek, kaj da aroma kano
         ducent kvindek,<em class="versenr"> 24</em> kaj da kasio kvincent siklojn laŭ la mezuro de
         la sankta siklo, kaj da olivoleo unu hinon.<em class="versenr"> 25</em> Kaj faru el tio
         oleon por sanktoleado, kunmetitan ŝmiraĵon laŭ la arto de la
         ŝmiraĵisto; ĝi estu oleo por sanktoleado.<em class="versenr"> 26</em> Kaj sanktoleu per ĝi
         la tabernaklon de kunveno kaj la keston de atesto,<em class="versenr"> 27</em> kaj la
         tablon kaj ĉiujn ĝiajn apartenaĵojn, kaj la kandelabron kaj ĝiajn
         apartenaĵojn, kaj la altaron de incensado,<em class="versenr"> 28</em> kaj la altaron de
         bruloferoj kaj ĉiujn ĝiajn apartenaĵojn, kaj la lavujon kaj ĝian
         piedestalon.<em class="versenr"> 29</em> Kaj sanktigu ilin, ke ili fariĝu plejsanktaĵo;
         ĉiu, kiu ektuŝos ilin, sanktiĝos.<em class="versenr"> 30</em> Kaj Aaronon kaj liajn filojn
         sanktoleu, kaj sanktigu ilin, ke ili estu Miaj pastroj.<em class="versenr"> 31</em> Kaj al
         la Izraelidoj diru jene: Tio estu por Mi oleo de sanktoleado en
         viaj generacioj.<em class="versenr"> 32</em> Sur homan karnon ĝi ne estu verŝata, kaj laŭ
         ĝia konsisto ne faru ion similan; ĝi estas sankta, ĝi estu sankta
         por vi.<em class="versenr"> 33</em> Se iu konsistigos ion similan kaj ŝmiros per ĝi
         laikon, li ekstermiĝu el sia popolo.
      </p>
      <p class="p"><em class="versenr"> 34</em> Kaj la Eternulo diris al Moseo: Prenu al vi aromaĵojn: balzamon
         kaj stakton kaj galbanon bonodoran kaj puran olibanon, po egalaj
         partoj el ĉio;<em class="versenr"> 35</em> kaj faru el tio incensaĵon kunmetitan laŭ la
         arto de la ŝmiraĵisto, bone frotmiksitan, puran, sanktan.<em class="versenr"> 36</em> Kaj
         pistu el tio subtilan pulvoron, kaj metu iom el ĝi antaŭ la
         keston de atesto en la tabernaklo de kunveno, kie Mi aperados al
         vi; plejsanktaĵo ĝi estu por vi.<em class="versenr"> 37</em> Kaj laŭ la incensaĵo, kiun vi
         faros, ne faru al vi alian similan; sankta ĝi estu al vi por la
         Eternulo.<em class="versenr"> 38</em> Se iu faros ion similan, por odorigi per ĝi, li
         ekstermiĝos el sia popolo.
      </p>
      <div class="dist_chapter"></div>
      <h3 class="chapternr">31</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Jen, Mi vokis
         per la nomo Becalelon, filon de Uri, filo de Ĥur, el la tribo de
         Jehuda;<em class="versenr"> 3</em> kaj Mi plenigis lin per Dia spirito, per saĝo kaj
         prudento kaj scio kaj ĉia arto,<em class="versenr"> 4</em> por pripensi ideojn, por labori
         el oro kaj el arĝento kaj el kupro,<em class="versenr"> 5</em> kaj por ĉizi ŝtonojn por
         enkadrigo, kaj por ĉizi lignon, por fari ĉian laboron.<em class="versenr"> 6</em> Kaj jen
         Mi donis al li kiel helpanton Oholiabon, filon de Aĥisamaĥ, el la
         tribo de Dan; kaj en la koron de ĉiu kompetentulo Mi enmetis
         saĝon, por ke ili faru ĉion, kion Mi ordonis al vi:<em class="versenr"> 7</em> la
         tabernaklon de kunveno kaj la keston de atesto kaj la fermoplaton
         sur ĝi kaj ĉiujn apartenaĵojn de la tabernaklo,<em class="versenr"> 8</em> kaj la tablon
         kaj ĝiajn apartenaĵojn kaj la puran kandelabron kaj ĉiujn ĝiajn
         apartenaĵojn kaj la altaron de incensado,<em class="versenr"> 9</em> kaj la altaron de
         bruloferoj kaj ĉiujn ĝiajn apartenaĵojn kaj la lavujon kaj ĝian
         piedestalon,<em class="versenr"> 10</em> kaj la oficajn vestojn kaj la sanktajn vestojn
         por la pastro Aaron kaj la pastrajn vestojn de liaj filoj,<em class="versenr"> 11</em> kaj
         la sanktan oleon kaj la aroman incensaĵon por la sanktejo; ĉion
         konforme al tio, kiel Mi ordonis al vi, ili faros.
      </p>
      <p class="p"><em class="versenr"> 12</em> Kaj la Eternulo ekparolis al Moseo, dirante:<em class="versenr"> 13</em> Diru al la
         Izraelidoj jene: Nepre observu Miajn sabatojn; ĉar tio estas
         signo inter Mi kaj vi en viaj generacioj, por ke vi sciu, ke Mi
         estas la Eternulo, kiu vin sanktigas.<em class="versenr"> 14</em> Kaj observu la sabaton,
         ĉar ĝi estas sankta por vi; kiu ĝin malsanktigos, tiu mortu; ĉar
         se iu faros en ĝi laboron, tiu animo ekstermiĝu el la mezo de sia
         popolo.<em class="versenr"> 15</em> Dum ses tagoj oni faru laboron, sed la sepan tagon
         estas sabato de ripozo, sankta por la Eternulo; ĉiu, kiu faros
         laboron en la tago sabata, estu mortigita.<em class="versenr"> 16</em> Kaj la Izraelidoj
         observu la sabaton, por fari la sabaton en siaj generacioj eterna
         interligo.<em class="versenr"> 17</em> Inter Mi kaj la Izraelidoj ĝi estu signo por ĉiam;
         ĉar dum ses tagoj la Eternulo faris la ĉielon kaj la teron, sed
         en la sepa tago Li ĉesis kaj ripozis.
      </p>
      <p class="p"><em class="versenr"> 18</em> Kaj, fininte paroli al li sur la monto Sinaj, la Eternulo
         donis al Moseo du tabelojn de atesto, tabelojn ŝtonajn,
         skribitajn per la fingro de Dio.
      </p>
      <div class="dist_chapter"></div>
      <h3 class="chapternr">32</h3>
      <p class="first_p">Kiam la popolo vidis, ke Moseo longe ne malsuprenvenas de la
         monto, la popolo kolektiĝis antaŭ Aaron, kaj diris al li: Leviĝu,
         faru al ni diojn, kiuj irus antaŭ ni; ĉar pri tiu Moseo, la viro,
         kiu elkondukis nin el la lando Egipta, ni ne scias, kio fariĝis
         kun li.<em class="versenr"> 2</em> Tiam diris al ili Aaron: Elprenu la orajn orelringojn,
         kiuj estas en la oreloj de viaj edzinoj, de viaj filoj, kaj de
         viaj filinoj, kaj alportu al mi.<em class="versenr"> 3</em> Kaj la tuta popolo elprenis la
         orajn orelringojn, kiuj estis en iliaj oreloj, kaj alportis al
         Aaron.<em class="versenr"> 4</em> Kaj li prenis tion el iliaj manoj kaj formis ĝin per
         ĉizilo kaj faris el ĝi fanditan bovidon. Kaj ili diris: Jen estas
         viaj dioj, ho Izrael, kiuj elirigis vin el la lando Egipta.<em class="versenr"> 5</em> Kiam Aaron tion vidis, li konstruis altaron antaŭ ĝi; kaj Aaron
         proklamis kaj diris: Morgaŭ estos festo de la Eternulo.<em class="versenr"> 6</em> Kaj ili
         leviĝis frue la sekvantan tagon kaj oferis bruloferojn kaj
         alportis pacoferojn; kaj la popolo sidiĝis, por manĝi kaj trinki,
         kaj ili leviĝis, por ludi.
      </p>
      <p class="p"><em class="versenr"> 7</em> Tiam la Eternulo diris al Moseo: Iru, iru malsupren; ĉar
         malvirtiĝis via popolo, kiun vi elkondukis el la lando Egipta.<em class="versenr"> 8</em> Rapide ili forflankiĝis de la vojo, kiun Mi ordonis al ili; ili
         faris al si fanditan bovidon kaj adorkliniĝis al ĝi kaj alportis
         al ĝi oferojn, kaj diris: Jen estas viaj dioj, ho Izrael, kiuj
         elirigis vin el la lando Egipta.<em class="versenr"> 9</em> Kaj la Eternulo diris al
         Moseo: Mi vidas ĉi tiun popolon, ĝi estas popolo malmolnuka.<em class="versenr"> 10</em> Lasu do Min, kaj ekflamos Mia kolero kontraŭ ilin, kaj Mi ilin
         ekstermos, kaj Mi faros vin granda popolo.<em class="versenr"> 11</em> Sed Moseo ekpetegis
         la Eternulon, sian Dion, kaj diris: Por kio, ho Eternulo, Via
         kolero estas ekflamonta kontraŭ Vian popolon, kiun Vi elirigis el
         la lando Egipta per granda forto kaj per potenca mano?<em class="versenr"> 12</em> Por kio
         la Egiptoj diru: Por malbono Li elirigis ilin, por mortigi ilin
         en la montoj kaj por ekstermi ilin de sur la tero? Forlasu Vian
         flaman koleron kaj fordecidu la malbonon kontraŭ Via popolo.<em class="versenr"> 13</em> Rememoru Abrahamon, Isaakon, kaj Izraelon, Viajn sklavojn, al
         kiuj Vi ĵuris per Vi, kaj al kiuj Vi diris: Mi multigos vian
         semon kiel la steloj de la ĉielo, kaj la tutan tiun landon, pri
         kiu Mi parolis, Mi donos al viaj idoj, kaj ili posedos ĝin
         eterne.<em class="versenr"> 14</em> Kaj la Eternulo fordecidis la malbonon, pri kiu Li
         diris, ke Li faros ĝin al Sia popolo.
      </p>
      <p class="p"><em class="versenr"> 15</em> Moseo sin returnis kaj malsupreniris de la monto, kaj la du
         tabeloj de atesto estis en liaj manoj, tabeloj, sur kiuj estis
         skribite ambaŭflanke; sur unu flanko kaj sur la alia estis
         skribite sur ili.<em class="versenr"> 16</em> Kaj la tabeloj estis faritaĵo de Dio, kaj la
         skribo estis skribo de Dio, gravurita sur la tabeloj.<em class="versenr"> 17</em> Kaj
         Josuo aŭdis la bruon de la popolo ĝojkrianta, kaj li diris al
         Moseo: Bruo de batalo estas en la tendaro.<em class="versenr"> 18</em> Sed tiu diris: Tio
         ne estas kriado de venko, nek kriado de malvenko, sed bruon de
         kantantoj mi aŭdas.<em class="versenr"> 19</em> Kiam li alproksimiĝis al la tendaro kaj
         ekvidis la bovidon kaj la dancadon, tiam ekflamis la kolero de
         Moseo, kaj li forĵetis el siaj manoj la tabelojn kaj disrompis
         ilin sub la monto.<em class="versenr"> 20</em> Kaj li prenis la bovidon, kiun ili faris,
         kaj disbruligis ĝin per fajro kaj disfrakasis ĝis pulvoreco kaj
         disŝutis sur akvo kaj trinkigis ĝin al la Izraelidoj.<em class="versenr"> 21</em> Kaj
         Moseo diris al Aaron: Kion faris al vi ĉi tiu popolo, ke vi
         venigis sur ĝin grandan pekon?<em class="versenr"> 22</em> Kaj Aaron diris: Ne ekflamu la
         kolero de mia sinjoro; vi scias, ke la popolo havas inklinon al
         malbono;<em class="versenr"> 23</em> ili diris al mi: Faru al ni diojn, kiuj irus antaŭ
         ni; ĉar pri tiu Moseo, la viro, kiu elkondukis nin el la lando
         Egipta, ni ne scias, kio fariĝis kun li.<em class="versenr"> 24</em> Kaj mi diris al ili:
         Kiu havas oron, tiu deprenu ĝin; kaj ili donis al mi, kaj mi
         ĵetis ĝin en fajron, kaj eliris ĉi tiu bovido.<em class="versenr"> 25</em> Ĉar Moseo
         vidis, ke la popolo estas sendisciplina, ĉar Aaron
         sendisciplinigis ĝin ĝis honto antaŭ la malamikoj,<em class="versenr"> 26</em> tial Moseo
         stariĝis ĉe la pordego de la tendaro, kaj diris: Kiu estas
         partiano de la Eternulo, tiu venu al mi. Kaj kolektiĝis al li
         ĉiuj idoj de Levi.<em class="versenr"> 27</em> Kaj li diris al ili: Tiel diris la
         Eternulo, la Dio de Izrael: Metu ĉiu sian glavon sur sian
         femuron, trairu tien kaj reen de pordego ĝis pordego tra la
         tendaro, kaj ĉiu mortigu sian fraton, sian amikon, sian
         proksimulon.<em class="versenr"> 28</em> Kaj la idoj de Levi faris, kiel diris Moseo; kaj
         estis mortigitaj el la popolo en tiu tago ĉirkaŭ tri mil homoj.<em class="versenr"> 29</em> Kaj Moseo diris: Konsekru vin hodiaŭ al la Eternulo, ĉiu sur
         sia filo kaj sur sia frato, por ke estu donata al vi hodiaŭ beno.<em class="versenr"> 30</em> La sekvantan tagon Moseo diris al la popolo: Vi pekis per
         granda peko; nun mi supreniros al la Eternulo, eble mi akiros
         pardonon por via peko.<em class="versenr"> 31</em> Kaj Moseo revenis al la Eternulo, kaj
         diris: Ho ve! tiu popolo pekis per granda peko kaj faris al si
         orajn diojn;<em class="versenr"> 32</em> nun volu pardoni ilian pekon; kaj se ne, tiam
         volu elstreki min el Via libro, kiun Vi skribis.<em class="versenr"> 33</em> Sed la
         Eternulo diris al Moseo; Kiu ajn pekis antaŭ Mi, tiun Mi
         elstrekos el Mia libro.<em class="versenr"> 34</em> Kaj nun iru, konduku la popolon tien,
         kien Mi diris al vi. Jen Mia anĝelo iros antaŭ vi; kaj en la tago
         de Mia rememorigado Mi rememorigos sur ili ilian pekon.<em class="versenr"> 35</em> Kaj la
         Eternulo frapis la popolon pro tio, ke ili faris la bovidon, kiun
         faris Aaron.
      </p>
      <div class="dist_chapter"></div>
      <h3 class="chapternr">33</h3>
      <p class="first_p">Kaj la Eternulo diris al Moseo: Iru, eliru el ĉi tie, vi kaj la
         popolo, kiun vi elkondukis el la lando Egipta, al la lando, pri
         kiu Mi ĵuris al Abraham, al Isaak, kaj al Jakob, dirante: Al via
         idaro Mi ĝin donos.<em class="versenr"> 2</em> Kaj Mi sendos antaŭ vi anĝelon, kaj Mi
         forpelos la Kanaanidojn, la Amoridojn kaj la Ĥetidojn kaj la
         Perizidojn, la Ĥividojn kaj la Jebusidojn.<em class="versenr"> 3</em> Iru al lando, en kiu
         fluas lakto kaj mielo. Mi ne iros meze de vi; ĉar vi estas popolo
         malmolnuka, kaj Mi eble ekstermus vin dum la vojo.<em class="versenr"> 4</em> Kaj la
         popolo aŭdis tiun malbonan sciigon, kaj ili ekfunebris, kaj neniu
         metis sur sin siajn ornamaĵojn.<em class="versenr"> 5</em> Kaj la Eternulo diris al Moseo:
         Diru al la Izraelidoj: Vi estas popolo malmolnuka; se Mi nur unu
         momenton irus meze de vi, Mi vin ekstermus; nun demetu de vi
         viajn ornamaĵojn, kaj Mi rigardos, kion Mi faru kun vi.<em class="versenr"> 6</em> Kaj la
         Izraelidoj demetis de si siajn ornamaĵojn antaŭ la monto Ĥoreb.
      </p>
      <p class="p"><em class="versenr"> 7</em> Moseo prenis la tabernaklon, kaj starigis ĝin ekster la
         tendaro, malproksime de la tendaro, kaj nomis ĝin Tabernaklo de
         Kunveno; kaj ĉiu, kiu volis peti la Eternulon, devis eliri al la
         tabernaklo de kunveno, kiu estis ekstere de la tendaro.<em class="versenr"> 8</em> Kaj
         kiam Moseo eliradis al la tabernaklo, la tuta popolo leviĝadis,
         kaj ĉiu stariĝadis ĉe la pordo de sia tendo kaj rigardadis post
         Moseo, ĝis li eniris en la tabernaklon.<em class="versenr"> 9</em> Kaj kiam Moseo eniradis
         en la tabernaklon, malleviĝadis nuba kolono kaj stariĝadis ĉe la
         pordo de la tabernaklo kaj paroladis kun Moseo.<em class="versenr"> 10</em> Kaj la tuta
         popolo vidadis la nuban kolonon, kiu staris ĉe la pordo de la
         tabernaklo; kaj la tuta popolo leviĝadis kaj adorkliniĝadis ĉiu
         ĉe la pordo de sia tendo.<em class="versenr"> 11</em> Kaj la Eternulo paroladis kun Moseo
         vizaĝon kontraŭ vizaĝo, kiel parolas homo kun sia amiko. Kaj kiam
         li reiradis en la tendaron, tiam lia servanto Josuo, filo de Nun,
         junulo, ne foriĝadis el la tabernaklo.
      </p>
      <p class="p"><em class="versenr"> 12</em> Kaj Moseo diris al la Eternulo: Vidu, Vi diras al mi: Konduku
         ĉi tiun popolon; kaj Vi ne sciigis al mi, kiun Vi sendos kun mi,
         kvankam Vi diris: Mi konas vin laŭ via nomo, kaj vi akiris Mian
         favoron.<em class="versenr"> 13</em> Nun, se mi akiris Vian favoron, volu sciigi al mi
         Vian vojon, por ke mi konu Vin, por akiri Vian favoron; kaj vidu,
         ke ĉi tiu popolo estas Via popolo.<em class="versenr"> 14</em> Tiam Li diris: Mia vizaĝo
         iros antaŭe, kaj Mi donos al vi ripozon.<em class="versenr"> 15</em> Kaj li diris al Li:
         Se Via vizaĝo ne iros, tiam ne forkonduku nin de ĉi tie.<em class="versenr"> 16</em> Per
         kio do montriĝos, ke mi kaj Via popolo akiris Vian favoron? ĉu ne
         per tio, ke Vi irados kun ni? tiam mi kaj Via popolo distingiĝos
         de ĉiu popolo, kiu estas sur la tero.
      </p>
      <p class="p"><em class="versenr"> 17</em> Kaj la Eternulo diris al Moseo: Ankaŭ tion, kion vi diris, Mi
         faros; ĉar vi akiris Mian favoron kaj Mi konas vin laŭ via nomo.<em class="versenr"> 18</em> Kaj li diris: Volu montri al mi Vian gloron.<em class="versenr"> 19</em> Kaj Li diris:
         Mi preterpasigos antaŭ vi Mian tutan bonecon, kaj Mi alvokos la
         nomon de la Eternulo antaŭ vi; kaj Mi favorkoros tiun, kiun Mi
         favorkoros, kaj Mi kompatos tiun, kiun Mi kompatos.<em class="versenr"> 20</em> Kaj Li
         diris: Vi ne povas vidi Mian vizaĝon, ĉar ne povas homo vidi Min
         kaj resti viva.<em class="versenr"> 21</em> Kaj la Eternulo diris: Jen estas loko ĉe Mi;
         stariĝu sur la roko.<em class="versenr"> 22</em> Kaj kiam preteriros Mia gloro, Mi metos
         vin en fendon de la roko, kaj Mi ŝirmos vin per Mia mano, ĝis Mi
         pasos.<em class="versenr"> 23</em> Kaj kiam Mi formetos Mian manon, vi vidos Mian
         malantaŭan flankon, sed Mia vizaĝo ne estos videbla.
      </p>
      <div class="dist_chapter"></div>
      <h3 class="chapternr">34</h3>
      <p class="first_p">Kaj la Eternulo diris al Moseo: Skulptu al vi du ŝtonajn
         tabelojn kiel la unuaj; kaj Mi skribos sur la tabeloj la vortojn,
         kiuj estis sur la unuaj tabeloj, kiujn vi rompis.<em class="versenr"> 2</em> Kaj estu
         preta por la mateno, kaj supreniru matene sur la monton Sinaj kaj
         stariĝu antaŭ Mi tie sur la pinto de la monto.<em class="versenr"> 3</em> Kaj neniu
         supreniru kun vi, kaj ankaŭ neniu montriĝu sur la tuta monto; eĉ
         ŝafo aŭ bovo ne paŝtiĝu antaŭ tiu monto.<em class="versenr"> 4</em> Kaj li skulptis du
         ŝtonajn tabelojn kiel la unuaj; kaj Moseo leviĝis frue matene kaj
         supreniris sur la monton Sinaj, kiel ordonis al li la Eternulo,
         kaj li prenis en siajn manojn la du ŝtonajn tabelojn.<em class="versenr"> 5</em> Kaj la
         Eternulo malleviĝis en nubo, kaj Moseo stariĝis apud Li tie kaj
         alvokis la nomon de la Eternulo.<em class="versenr"> 6</em> Kaj la Eternulo preteriris
         antaŭ li, kaj li ekkriis: Eternulo, Eternulo, Dio indulgema kaj
         kompatema, multepacienca, favorkora, kaj verema;<em class="versenr"> 7</em> kiu konservas
         favorkorecon por miloj, pardonas kulpon kaj krimon kaj pekon, sed
         antaŭ kiu neniu estas senkulpa; kiu punas la kulpon de patroj sur
         filoj kaj nepoj, en la tria kaj kvara generacioj!<em class="versenr"> 8</em> Kaj rapide
         Moseo kliniĝis ĝis la tero kaj faris adoron.<em class="versenr"> 9</em> Kaj li diris: Ho,
         se mi akiris Vian favoron, mia Sinjoro, tiam mia Sinjoro volu iri
         en nia mezo, ĉar tio estas popolo malmolnuka; kaj pardonu niajn
         kulpojn kaj niajn pekojn kaj faru nin Via posedaĵo.<em class="versenr"> 10</em> Kaj Li
         diris: Jen Mi faros interligon; antaŭ via tuta popolo Mi faros
         miraklojn, kiuj neniam ekzistis sur la tuta tero nek ĉe iuj
         gentoj; kaj la tuta popolo, en kies mezo vi estas, vidos la faron
         de la Eternulo; ĉar terura estos tio, kion Mi faros por vi.<em class="versenr"> 11</em> Observu tion, kion Mi ordonas al vi hodiaŭ. Jen Mi forpelas antaŭ
         vi la Amoridojn kaj la Kanaanidojn kaj la Ĥetidojn kaj la
         Perizidojn kaj la Ĥividojn kaj la Jebusidojn.<em class="versenr"> 12</em> Gardu vin, ke vi
         ne faru interligon kun la loĝantoj de la lando, en kiun vi venos,
         por ke tio ne fariĝu falilo inter vi;<em class="versenr"> 13</em> sed iliajn altarojn
         detruu kaj iliajn statuojn rompu kaj iliajn sanktajn stangojn
         dishaku.<em class="versenr"> 14</em> Ĉar vi ne devas adori alian dion; ĉar la Eternulo,
         koleremulo estas Lia nomo, estas Dio kolerema.<em class="versenr"> 15</em> Ne faru
         interligon kun la loĝantoj de la lando; ĉar, malĉastante kun siaj
         dioj kaj alportante oferojn al siaj dioj, ili eble vokos vin kaj
         vi manĝos de iliaj oferoj,<em class="versenr"> 16</em> kaj vi prenos iliajn filinojn por
         viaj filoj, kaj iliaj filinoj malĉastos por siaj dioj kaj
         malĉastigos viajn filojn por siaj dioj.<em class="versenr"> 17</em> Diojn fanditajn ne
         faru al vi.<em class="versenr"> 18</em> La feston de macoj observu; dum sep tagoj manĝu
         macojn, kiel Mi ordonis al vi, en la difinita tempo de la monato
         Abib, ĉar en la monato Abib vi eliris el Egiptujo.<em class="versenr"> 19</em> Ĉio, kio
         malfermas unue la uteron, apartenas al mi; ĉiu virseksulo el viaj
         brutoj, kiu malfermas unue la uteron, bovo aŭ ŝafo.<em class="versenr"> 20</em> Utermalferminton el azenoj elaĉetu per ŝafido: kaj se vi ne
         elaĉetos, tiam rompu al ĝi la kolon. La unuenaskiton el viaj
         filoj elaĉetu. Kaj oni ne montriĝu antaŭ Mi kun malplenaj manoj.<em class="versenr"> 21</em> Dum ses tagoj laboru, kaj en la sepa tago ripozu; en la tempo
         de la plugado kaj de la rikoltado ripozu.<em class="versenr"> 22</em> Kaj feston de
         semajnoj faru al vi en la komenco de la rikoltado de tritiko, kaj
         feston de kolektado de fruktoj en la fino de la jaro.<em class="versenr"> 23</em> Tri
         fojojn en la jaro ĉiuj viaj virseksuloj aperu antaŭ la Sinjoro,
         la Eternulo, Dio de Izrael.<em class="versenr"> 24</em> Ĉar Mi forpelos gentojn antaŭ vi
         kaj vastigos viajn limojn, kaj neniu deziros havi vian landon,
         kiam vi iros, por montriĝi antaŭ la Eternulo, via Dio, tri fojojn
         en la jaro.<em class="versenr"> 25</em> Ne buĉverŝu sur fermentintaĵon la sangon de Mia
         ofero, kaj ne devas resti ĝis mateno la ofero de la festo de
         Pasko.<em class="versenr"> 26</em> La komencaĵon de la unuaj produktoj de via tero alportu
         en la domon de la Eternulo, via Dio. Ne kuiru kapridon en la
         lakto de ĝia patrino.<em class="versenr"> 27</em> Kaj la Eternulo diris al Moseo: Skribu
         al vi ĉi tiujn vortojn, ĉar laŭ ĉi tiuj vortoj Mi faris
         interligon kun vi kaj kun Izrael.<em class="versenr"> 28</em> Kaj li estis tie kun la
         Eternulo kvardek tagojn kaj kvardek noktojn; panon li ne manĝis
         kaj akvon li ne trinkis; kaj li skribis sur la tabeloj la vortojn
         de la interligo, la dek ordonojn.
      </p>
      <p class="p"><em class="versenr"> 29</em> Kiam Moseo estis malsupreniranta de la monto Sinaj kaj la du
         tabeloj de atesto estis en la manoj de Moseo dum lia
         malsuprenirado de la monto, Moseo ne sciis, ke la haŭto de lia
         vizaĝo lumradiis pro tio, ke li parolis kun Li.<em class="versenr"> 30</em> Kaj Aaron kaj
         ĉiuj Izraelidoj ekvidis Moseon, kaj jen la haŭto de lia vizaĝo
         lumradias; kaj ili timis alproksimiĝi al li.<em class="versenr"> 31</em> Sed Moseo vokis
         ilin, kaj returniĝis al li Aaron kaj ĉiuj ĉefoj de la komunumo,
         kaj Moseo ekparolis al ili.<em class="versenr"> 32</em> Poste alproksimiĝis ĉiuj
         Izraelidoj; kaj li ordonis al ili ĉion, kion diris al li la
         Eternulo sur la monto Sinaj.<em class="versenr"> 33</em> Kiam Moseo ĉesis paroli al ili,
         li metis sur sian vizaĝon kovrotukon.<em class="versenr"> 34</em> Kiam Moseo venadis antaŭ
         la Eternulon, por paroli kun Li, li formetadis la kovrotukon ĝis
         sia eliro; kaj elirinte, li diradis al la Izraelidoj tion, kio
         estis ordonita al li.<em class="versenr"> 35</em> Kaj la Izraelidoj vidis, ke la haŭto de
         la vizaĝo de Moseo lumradias; kaj tiam Moseo denove metis la
         kovrotukon sur sian vizaĝon, ĝis li eniris, por paroli kun Li.
      </p>
      <div class="dist_chapter"></div>
      <h3 class="chapternr">35</h3>
      <p class="first_p">Kaj Moseo kunvenigis la tutan komunumon de la Izraelidoj, kaj
         diris al ili: Jen kion la Eternulo ordonis al vi fari:<em class="versenr"> 2</em> Dum ses
         tagoj faru laboron, sed la sepa tago estu por vi sankta, sabato
         de ripozo al la Eternulo; ĉiu, kiu faros en ĝi laboron, estu
         mortigita.<em class="versenr"> 3</em> Ne bruligu fajron en ĉiuj viaj loĝejoj en la tago
         sabata.
      </p>
      <p class="p"><em class="versenr"> 4</em> Kaj Moseo ekparolis al la tuta komunumo de la Izraelidoj,
         dirante: Jen kion ordonis la Eternulo:<em class="versenr"> 5</em> Prenu inter vi oferdonon
         por la Eternulo: ĉiu memvole alportu la oferdonon por la
         Eternulo: oron kaj arĝenton kaj kupron,<em class="versenr"> 6</em> kaj bluan teksaĵon kaj
         purpuran kaj ruĝan, kaj bisinon kaj kapran lanon,<em class="versenr"> 7</em> kaj virŝafajn
         felojn ruĝe kolorigitajn, kaj antilopajn felojn, kaj akacian
         lignon,<em class="versenr"> 8</em> kaj oleon por lumigado, kaj aromaĵojn por la sankta
         oleo kaj por la bonodoraj incensoj,<em class="versenr"> 9</em> kaj ŝtonojn oniksajn kaj
         ŝtonojn enkadrigeblajn por la efodo kaj por la surbrustaĵo.<em class="versenr"> 10</em> Kaj ĉiu el vi, kiu estas kompetentulo, venu kaj faru ĉion, kion
         ordonis la Eternulo:<em class="versenr"> 11</em> la tabernaklon kaj ĝian tendon kaj ĝian
         kovron, ĝiajn hoketojn kaj ĝiajn tabulojn, ĝiajn riglilojn, ĝiajn
         kolonojn kaj ĝiajn bazojn;<em class="versenr"> 12</em> la keston kaj ĝiajn stangojn, la
         fermoplaton kaj la kurtenon;<em class="versenr"> 13</em> la tablon kaj ĝiajn stangojn kaj
         ĉiujn ĝiajn apartenaĵojn kaj la panojn de propono;<em class="versenr"> 14</em> kaj la
         kandelabron por lumigi kaj ĝiajn apartenaĵojn kaj ĝiajn lucernojn
         kaj la oleon por lumigi;<em class="versenr"> 15</em> kaj la altaron de incensado kaj ĝiajn
         stangojn kaj la sanktan oleon kaj la bonodoran incenson kaj la
         pordan kovrotukon antaŭ la pordo de la tabernaklo;<em class="versenr"> 16</em> la altaron
         de bruloferoj kaj ĝian kupran kradon, ĝiajn stangojn kaj ĉiujn
         ĝiajn apartenaĵojn, la lavujon kaj ĝian piedestalon;<em class="versenr"> 17</em> la
         kurtenojn de la korto, ĝiajn kolonojn kaj bazojn kaj la
         kovrotukon de la pordego de la korto;<em class="versenr"> 18</em> la najlojn de la
         tabernaklo kaj la najlojn de la korto kaj iliajn ŝnurojn;<em class="versenr"> 19</em> la
         oficajn vestojn por servado en la sanktejo, la sanktajn vestojn
         por la pastro Aaron kaj la pastrajn vestojn de liaj filoj.
      </p>
      <p class="p"><em class="versenr"> 20</em> Kaj la tuta komunumo de la Izraelidoj eliris de antaŭ Moseo.<em class="versenr"> 21</em> Kaj venis ĉiuj homoj, kiujn tiris la koro; kaj ĉiu, kiun
         inklinigis lia spirito, alportis la oferdonon por la Eternulo,
         por la aranĝo de la tabernaklo de kunveno kaj por ĝia tuta
         servado kaj por la sanktaj vestoj.<em class="versenr"> 22</em> Kaj venis la viroj kaj la
         virinoj; ĉiuj, kiujn inklinigis la koro, alportis bukojn kaj
         orelringojn kaj ringojn kaj kolringojn, diversajn orajn
         objektojn; kaj ĉiu alportis oran oferdonon al la Eternulo.<em class="versenr"> 23</em> Kaj
         ĉiu, ĉe kiu troviĝis blua teksaĵo, aŭ purpura, aŭ ruĝa, aŭ
         bisino, aŭ kapra lano, aŭ ŝafaj feloj ruĝaj, aŭ antilopaj feloj,
         alportis.<em class="versenr"> 24</em> Ĉiu, kiu oferis arĝenton aŭ kupron, alportis la
         oferdonon por la Eternulo; kaj ĉiu, ĉe kiu troviĝis akacia ligno
         por ĉia bezono de la servado, alportis ĝin.<em class="versenr"> 25</em> Kaj ĉiu virino,
         kiu havis ian kompetentecon, ŝpinis kaj alportis ŝpinitan lanon
         bluan kaj purpuran kaj ruĝan kaj bisinon.<em class="versenr"> 26</em> Kaj ĉiuj virinoj,
         kiuj havis deziron kaj kompetentecon, ŝpinis kapran lanon.<em class="versenr"> 27</em> Kaj
         la princoj alportis ŝtonojn oniksajn kaj ŝtonojn enkadrigeblajn
         por la efodo kaj por la surbrustaĵo,<em class="versenr"> 28</em> kaj la aromaĵon kaj la
         oleon por lumigi kaj por la sankta oleo kaj por la bonodoraj
         incensoj.<em class="versenr"> 29</em> Ĉiu viro kaj virino el la Izraelidoj, kiujn
         inklinigis ilia koro alporti por ĉia laboro, kiun la Eternulo per
         Moseo ordonis fari, alportis oferon al la Eternulo.
      </p>
      <p class="p"><em class="versenr"> 30</em> Kaj Moseo diris al la Izraelidoj: Jen, la Eternulo vokis per
         la nomo Becalelon, filon de Uri, filo de Ĥur, el la tribo de
         Jehuda;<em class="versenr"> 31</em> kaj Li plenigis lin per Dia spirito, per saĝo kaj
         prudento, kaj scio kaj per ĉia arto,<em class="versenr"> 32</em> por pripensi ideojn, por
         labori el oro kaj el arĝento kaj el kupro,<em class="versenr"> 33</em> kaj por ĉizi
         ŝtonojn por enkadrigo, kaj por ĉizi lignon, por fari ĉian
         artistan laboron.<em class="versenr"> 34</em> Kaj Li donis al li la kapablon instrui, al
         li kaj al Oholiab, filo de Aĥisamaĥ, el la tribo de Dan.<em class="versenr"> 35</em> Li
         plenigis ilin per kompetenteco por farado de ĉia majstra laboro,
         por ĉia talenta brodado sur teksaĵo blua kaj purpura kaj ruĝa kaj
         sur bisino, por teksado de ĉia laboraĵo kaj pripensado de ideoj.
      </p>
      <div class="dist_chapter"></div>
      <h3 class="chapternr">36</h3>
      <p class="first_p">Kaj laboros Becalel kaj Oholiab kaj ĉiuj kompetentuloj, en
         kiujn la Eternulo enmetis saĝon kaj prudenton, por ke ili sciu
         fari ĉiun laboron por la servado en la sanktejo, laŭ ĉio, kion
         ordonis la Eternulo.
      </p>
      <p class="p"><em class="versenr"> 2</em> Kaj Moseo alvokis Becalelon kaj Oholiabon, kaj ĉiun
         kompetentulon, al kiu la Eternulo enmetis saĝon en la koron,
         ĉiun, kiun tiris lia koro entrepreni la laboron kaj fari ĝin.<em class="versenr"> 3</em> Kaj ili prenis de Moseo ĉiujn oferdonojn, kiujn alportis la
         Izraelidoj por la bezonoj de la servado en la sanktejo, por
         ellabori ilin. Kaj tiuj alportadis al li ankoraŭ plue oferdonojn
         ĉiumatene.<em class="versenr"> 4</em> Kaj venis ĉiuj saĝuloj, kiuj estis farantaj la tutan
         laboron por la sanktejo, ĉiu venis de sia laboro, kiun li faris.<em class="versenr"> 5</em> Kaj ili diris al Moseo jene: La popolo alportas pli multe, ol
         bezonas la laboroj, kiujn la Eternulo ordonis fari.<em class="versenr"> 6</em> Tiam Moseo
         ordonis, kaj oni elkriis en la tendaro jene: Neniu viro kaj neniu
         virino faru plue laboraĵon, por oferdoni al la sanktejo. Kaj la
         popolo ĉesis alporti.<em class="versenr"> 7</em> Kaj la alportitaĵo estis sufiĉa por la
         tuta farota laboro, kaj eĉ superflua.
      </p>
      <p class="p"><em class="versenr"> 8</em> Kaj ĉiuj kompetentuloj inter tiuj, kiuj estis farantaj la
         laboron por la tabernaklo, faris dek tapiŝojn el tordita bisino
         kaj el blua, purpura, kaj ruĝa teksaĵo; kerubojn artiste
         laboritajn ili faris sur ili.<em class="versenr"> 9</em> La longo de ĉiu tapiŝo estis
         dudek ok ulnoj, kaj la larĝo de ĉiu tapiŝo estis kvar ulnoj; unu
         mezuro estis por ĉiuj tapiŝoj.<em class="versenr"> 10</em> Kaj li kunigis kvin tapiŝojn
         unu kun la alia, kaj la kvin ceterajn ankaŭ unu kun la alia.<em class="versenr"> 11</em> Kaj li faris maŝojn el blua teksaĵo sur la rando de unu tapiŝo,
         sur la rando de la kuniĝo; tiel same li faris sur la rando de la
         ekstrema tapiŝo, sur la dua rando de kuniĝo.<em class="versenr"> 12</em> Kvindek maŝojn li
         faris sur unu tapiŝo, kaj kvindek maŝojn li faris sur la rando de
         tiu tapiŝo, sur kiu estis la dua flanko de la kuniĝo; la maŝoj
         estis reciproke aranĝitaj unu kontraŭ alia.<em class="versenr"> 13</em> Kaj li faris
         kvindek orajn hoketojn, kaj li kunigis la tapiŝojn unu kun la
         alia per la hoketoj; kaj la tabernaklo fariĝis unu tutaĵo.<em class="versenr"> 14</em> Kaj
         li faris tapiŝojn el kapra lano kiel kovron super la tabernaklo;
         dek unu tiajn tapiŝojn li faris.<em class="versenr"> 15</em> La longo de ĉiu tapiŝo estis
         tridek ulnoj, kaj kvar ulnoj estis la larĝo de ĉiu tapiŝo; unu
         mezuro estis por la dek unu tapiŝoj.<em class="versenr"> 16</em> Kaj li kunigis kvin
         tapiŝojn aparte kaj la ceterajn ses tapiŝojn aparte.<em class="versenr"> 17</em> Kaj li
         faris kvindek maŝojn sur la rando de la ekstrema tapiŝo, sur la
         rando de la kuniĝo, kaj kvindek maŝojn li faris sur la rando de
         la dua kuniĝa tapiŝo.<em class="versenr"> 18</em> Kaj li faris kvindek kuprajn hoketojn,
         por kunigi la tendon, por ke ĝi estu unu tutaĵo.<em class="versenr"> 19</em> Kaj li faris
         kovron por la tendo el ruĝaj virŝafaj feloj kaj ankoraŭ kovron el
         antilopaj feloj supre.
      </p>
      <p class="p"><em class="versenr"> 20</em> Kaj li faris la tabulojn por la tabernaklo, starantajn, el
         akacia ligno.<em class="versenr"> 21</em> Dek ulnoj estis la longo de ĉiu tabulo, kaj unu
         ulno kaj duono la larĝo de ĉiu tabulo.<em class="versenr"> 22</em> Ĉiu tabulo havis du
         pivotojn, alĝustigitajn unu al la alia; tiel li faris ĉe ĉiuj
         tabuloj de la tabernaklo.<em class="versenr"> 23</em> Kaj li faris la tabulojn por la
         tabernaklo; dudek tabulojn sur la flanko suda.<em class="versenr"> 24</em> Kaj kvardek
         arĝentajn bazojn li faris sub la dudek tabuloj, du bazojn sub ĉiu
         tabulo, por ĝiaj du pivotoj.<em class="versenr"> 25</em> Kaj sur la dua flanko de la
         tabernaklo, sur la flanko norda, li faris dudek tabulojn,<em class="versenr"> 26</em> kaj
         kvardek arĝentajn bazojn por ili, du bazojn sub ĉiu tabulo.<em class="versenr"> 27</em> Kaj sur la malantaŭa flanko de la tabernaklo, okcidente, li faris
         ses tabulojn.<em class="versenr"> 28</em> Kaj du tabulojn li faris en la anguloj de la
         tabernaklo sur la malantaŭa flanko.<em class="versenr"> 29</em> Kaj ili estis kunigitaj
         malsupre kaj kunigitaj supre per unu ringo; tiel li faris kun
         ambaŭ en la du anguloj.<em class="versenr"> 30</em> Kaj estis ok tabuloj, kaj ĉe ili dek
         ses arĝentaj bazoj, po du bazoj sub ĉiu tabulo.<em class="versenr"> 31</em> Kaj li faris
         riglilojn el akacia ligno: kvin por la tabuloj de unu flanko de
         la tabernaklo,<em class="versenr"> 32</em> kaj kvin riglilojn por la tabuloj de la dua
         flanko de la tabernaklo, kaj kvin riglilojn por la tabuloj de la
         malantaŭa flanko de la tabernaklo, okcidente.<em class="versenr"> 33</em> Kaj li faris
         mezan riglilon, kiu ŝoviĝis meze de la tabuloj de unu fino ĝis la
         alia.<em class="versenr"> 34</em> Kaj la tabulojn li tegis per oro, kaj iliajn ringojn,
         ingojn por la rigliloj, li faris el oro, kaj la riglilojn li
         tegis per oro.
      </p>
      <p class="p"><em class="versenr"> 35</em> Kaj li faris la kurtenon el blua, purpura, kaj ruĝa teksaĵo,
         kaj el tordita bisino; per artista laboro li faris sur ĝi
         kerubojn.<em class="versenr"> 36</em> Kaj li faris por ĝi kvar kolonojn el akacia ligno,
         kaj li tegis ilin per oro, kaj iliaj hoketoj estis el oro; kaj li
         fandis por ili kvar arĝentajn bazojn.<em class="versenr"> 37</em> Kaj li faris kovrotukon
         por la pordo de la tabernaklo, el blua, purpura, kaj ruĝa
         teksaĵo, kaj el tordita bisino, kun brodaĵoj;<em class="versenr"> 38</em> kaj kvin
         kolonojn por ĝi kun iliaj hoketoj; kaj li tegis iliajn kapojn kaj
         ligaĵojn per oro; kaj por ili kvin kuprajn bazojn.
      </p>
      <div class="dist_chapter"></div>
      <h3 class="chapternr">37</h3>
      <p class="first_p">Kaj Becalel faris la keston el akacia ligno; du ulnoj kaj duono
         estis ĝia longo, kaj unu ulno kaj duono ĝia larĝo, kaj unu ulno
         kaj duono ĝia alto.<em class="versenr"> 2</em> Kaj li tegis ĝin per pura oro interne kaj
         ekstere, kaj li faris al ĝi oran kronon ĉirkaŭe.<em class="versenr"> 3</em> Kaj li fandis
         por ĝi kvar orajn ringojn sur ĝiaj kvar anguloj: du ringojn sur
         unu ĝia flanko kaj du ringojn sur ĝia alia flanko.<em class="versenr"> 4</em> Kaj li faris
         stangojn el akacia ligno kaj tegis ilin per oro.<em class="versenr"> 5</em> Kaj li metis
         la stangojn en la ringojn sur la flankoj de la kesto, por porti
         la keston.<em class="versenr"> 6</em> Kaj li faris fermoplaton el pura oro; du ulnoj kaj
         duono estis ĝia longo, kaj unu ulno kaj duono ĝia larĝo.<em class="versenr"> 7</em> Kaj li
         faris du kerubojn el oro; per forĝa laboro li faris ilin, sur la
         du randoj de la fermoplato:<em class="versenr"> 8</em> unu kerubon ĉe unu flanko kaj la
         duan kerubon ĉe la dua flanko; elstarantaj el la fermoplato li
         faris la kerubojn, sur ĝiaj du flankoj.<em class="versenr"> 9</em> Kaj la keruboj estis
         etendantaj siajn flugilojn supren, kovrante per siaj flugiloj la
         fermoplaton, kaj iliaj vizaĝoj estis unu kontraŭ la alia; al la
         fermoplato estis turnitaj la vizaĝoj de la keruboj.
      </p>
      <p class="p"><em class="versenr"> 10</em> Kaj li faris la tablon el akacia ligno; du ulnoj estis ĝia
         longo, kaj unu ulno ĝia larĝo, kaj unu ulno kaj duono ĝia alto.<em class="versenr"> 11</em> Kaj li tegis ĝin per pura oro, kaj li faris al ĝi oran kronon
         ĉirkaŭe.<em class="versenr"> 12</em> Kaj li faris ĉirkaŭ ĝi manlarĝan listelon, kaj li
         faris oran kronon ĉirkaŭ la listelo.<em class="versenr"> 13</em> Kaj li fandis por ĝi kvar
         orajn ringojn, kaj li alfortikigis la ringojn sur la kvar
         anguloj, ĉe ĝiaj kvar piedoj.<em class="versenr"> 14</em> Apud la listelo estis la ringoj,
         kiel ingoj por la stangoj, por porti la tablon.<em class="versenr"> 15</em> Kaj li faris
         la stangojn el akacia ligno, kaj li tegis ilin per oro, por porti
         la tablon.<em class="versenr"> 16</em> Kaj ankaŭ la vazojn por la tablo, ĝiajn pladojn kaj
         ĝiajn kulerojn, kaj ĝiajn kruĉojn kaj la kalikojn, per kiuj oni
         verŝas, li faris el pura oro.
      </p>
      <p class="p"><em class="versenr"> 17</em> Kaj li faris la kandelabron el pura oro, per forĝa laboro li
         faris la kandelabron; ĝia trunko kaj ĝiaj branĉoj, ĝiaj kalikoj,
         ĝiaj kapetoj, kaj ĝiaj floroj elstaris el ĝi.<em class="versenr"> 18</em> Kaj ses branĉoj
         elstaris el ĝiaj flankoj: tri branĉoj de la kandelabro el unu
         flanko, kaj tri branĉoj de la kandelabro el la dua flanko;<em class="versenr"> 19</em> tri
         migdalformaj kalikoj, kapeto, kaj floro estis sur unu branĉo, kaj
         tri migdalformaj kalikoj, kapeto, kaj floro sur la dua branĉo;
         tiel estis sur la ses branĉoj, kiuj elstaris el la kandelabro.<em class="versenr"> 20</em> Kaj sur la kandelabro estis kvar migdalformaj kalikoj kun siaj
         kapetoj kaj floroj.<em class="versenr"> 21</em> Kaj kapeto estis sub unu paro da branĉoj,
         kaj kapeto sub la dua paro da branĉoj, kaj kapeto sub la tria
         paro da branĉoj; tiel estis ĉe la ses branĉoj, kiuj elstaris el
         ĝi.<em class="versenr"> 22</em> La kapetoj kaj branĉoj elstaris el ĝi; ĉio estis unu
         forĝita tutaĵo el pura oro.<em class="versenr"> 23</em> Kaj li faris ĝiajn sep lucernojn
         kaj ĝiajn prenilojn kaj cindrujojn el pura oro.<em class="versenr"> 24</em> El kikaro da
         pura oro li faris ĝin kaj ĉiujn ĝiajn apartenaĵojn.
      </p>
      <p class="p"><em class="versenr"> 25</em> Kaj li faris la altaron por la incensado el akacia ligno; unu
         ulno estis ĝia longo, kaj unu ulno ĝia larĝo; kvarangula ĝi
         estis; du ulnoj estis ĝia alto; el ĝi elstaris ĝiaj kornoj.<em class="versenr"> 26</em> Kaj li tegis ĝin per pura oro, ĝian supran platon kaj ĝiajn
         muretojn ĉirkaŭe kaj ĝiajn kornojn; kaj li faris al ĝi oran
         kronon ĉirkaŭe.<em class="versenr"> 27</em> Kaj du orajn ringojn li faris al ĝi sub ĝia
         krono, sur ĝiaj du flankoj, kiel ingojn por stangoj, per kiuj oni
         portu ĝin.<em class="versenr"> 28</em> Kaj li faris la stangojn el akacia ligno kaj tegis
         ilin per oro.<em class="versenr"> 29</em> Kaj li faris la oleon por la sanktoleado kaj la
         puran bonodoran incenson laŭ la arto de ŝmiraĵisto.
      </p>
      <div class="dist_chapter"></div>
      <h3 class="chapternr">38</h3>
      <p class="first_p">Kaj li faris la altaron por la bruloferoj el akacia ligno; kvin
         ulnoj estis ĝia longo, kaj kvin ulnoj ĝia larĝo; kvarangula ĝi
         estis; kaj tri ulnoj estis ĝia alto.<em class="versenr"> 2</em> Kaj li faris ĝiajn kornojn
         sur ĝiaj kvar anguloj; el ĝi elstaris ĝiaj kornoj; kaj li tegis
         ĝin per kupro.<em class="versenr"> 3</em> Kaj li faris ĉiujn vazojn de la altaro; la
         potojn, la ŝovelilojn, la kalikojn, la forkojn, la karbujojn;
         ĉiujn ĝiajn vazojn li faris el kupro.<em class="versenr"> 4</em> Kaj li faris por la
         altaro kradon en formo de kupra reto, sub ĝia kornico, malsupre,
         ĝis la mezo.<em class="versenr"> 5</em> Kaj li fandis kvar ringojn en la kvar anguloj de
         la kupra krado, ke ili estu ingoj por la stangoj.<em class="versenr"> 6</em> Kaj li faris
         la stangojn el akacia ligno kaj tegis ilin per kupro.<em class="versenr"> 7</em> Kaj li
         metis la stangojn en la ringojn sur la flankoj de la altaro, por
         ke oni povu porti ĝin per ili; li faris ĝin interne malplena, el
         tabuloj.
      </p>
      <p class="p"><em class="versenr"> 8</em> Kaj li faris la lavujon el kupro kaj ĝian piedestalon el kupro,
         el la speguloj de la virinoj, kiuj kolektiĝis amase antaŭ la
         pordo de la tabernaklo de kunveno.
      </p>
      <p class="p"><em class="versenr"> 9</em> Kaj li faris la korton: sur la flanko suda estis la kurtenoj de
         la korto el tordita bisino, cent ulnoj,<em class="versenr"> 10</em> kaj al ili dudek
         kolonoj kun dudek kupraj bazoj; la hokoj de la kolonoj kaj iliaj
         ligaĵoj estis el arĝento.<em class="versenr"> 11</em> Kaj sur la norda flanko ankaŭ cent
         ulnoj, kaj al ili dudek kolonoj kaj dudek kupraj bazoj; la hokoj
         de la kolonoj kaj iliaj ligaĵoj estis el arĝento.<em class="versenr"> 12</em> Kaj sur la
         okcidenta flanko estis kurtenoj de kvindek ulnoj, kaj al ili dek
         kolonoj kun dek bazoj; la hokoj de la kolonoj kaj iliaj ligaĵoj
         estis el arĝento.<em class="versenr"> 13</em> Kaj sur la orienta flanko kvindek ulnoj.<em class="versenr"> 14</em> Kurtenoj de dek kvin ulnoj sur unu latero, kaj al tio tri kolonoj
         kun tri bazoj.<em class="versenr"> 15</em> Kaj sur la dua latero, sur ambaŭ flankoj de la
         pordego de la korto estis kurtenoj po dek kvin ulnoj, kaj al ili
         po tri kolonoj kun tri bazoj.<em class="versenr"> 16</em> Ĉiuj kurtenoj de la korto
         ĉirkaŭe estis el tordita bisino.<em class="versenr"> 17</em> Kaj la bazoj de la kolonoj
         estis el kupro, la hokoj de la kolonoj kaj iliaj ligaĵoj el
         arĝento, kaj iliaj kapoj estis tegitaj per arĝento, kaj ĉiuj
         kolonoj de la korto estis kunigitaj per arĝentaj ligaĵoj.<em class="versenr"> 18</em> Kaj
         la kovrotuko de la pordego de la korto estis brodita laboraĵo el
         blua, purpura, kaj ruĝa teksaĵo, kaj el tordita bisino; kaj dudek
         ulnoj estis ĝia longo, kaj kvin ulnoj ĝia larĝo, laŭ la mezuro de
         la kurtenoj de la korto.<em class="versenr"> 19</em> Kaj al ĝi apartenis kvar kolonoj kun
         kvar kupraj bazoj; iliaj hokoj estis el arĝento, iliaj kapoj
         estis tegitaj per arĝento, kaj iliaj ligaĵoj estis el arĝento.<em class="versenr"> 20</em> Kaj ĉiuj najloj en la tabernaklo kaj en la korto ĉirkaŭe estis el
         kupro.
      </p>
      <p class="p"><em class="versenr"> 21</em> Jen estas la kalkulo pri la tabernaklo, la tabernaklo de
         atesto, kiu estis kalkulita laŭ la ordono de Moseo, por la servo
         de la Levidoj, sub la kontrolo de Itamar, filo de la pastro
         Aaron.<em class="versenr"> 22</em> Kaj Becalel, filo de Uri, filo de Ĥur, el la tribo de
         Jehuda, faris ĉion, kion ordonis la Eternulo al Moseo;<em class="versenr"> 23</em> kaj kun
         li Oholiab, filo de Aĥisamaĥ, el la tribo de Dan, artista
         skulptisto, teksisto, kaj brodisto sur blua, purpura, kaj ruĝa
         teksaĵo, kaj sur bisino.
      </p>
      <p class="p"><em class="versenr"> 24</em> La tuta oro, kiu estis uzita por ĉiuj laboroj de la sanktejo,
         la oro, kiu estis alportita kiel oferdonoj, prezentis la kvanton
         de dudek naŭ kikaroj kaj sepcent tridek sikloj laŭ la mezuro de
         la sankta siklo.<em class="versenr"> 25</em> Kaj la arĝento, akirita per la kalkulado de
         la komunumo, prezentis la kvanton de cent kikaroj kaj mil sepcent
         sepdek kvin sikloj laŭ la sankta siklo:<em class="versenr"> 26</em> po unu bek'o, tio
         estas po duono de siklo laŭ la sankta siklo, por ĉiu kapo, de
         ĉiuj, kiuj trapasis la kalkulon, kiuj havis la aĝon de dudek
         jaroj kaj pli, de sescent tri mil kvincent kvindek homoj.<em class="versenr"> 27</em> Cent
         kikaroj da arĝento estis uzitaj por elfandi la bazojn de la
         sanktejo kaj la bazojn de la kurteno; cent bazoj el cent kikaroj,
         po unu kikaro por bazo.<em class="versenr"> 28</em> Kaj el mil sepcent sepdek kvin sikloj
         estis faritaj hokoj por la kolonoj kaj estis tegitaj iliaj kapoj
         kaj estis faritaj ligaĵoj inter ili.<em class="versenr"> 29</em> Kaj da oferdonita kupro
         estis sepdek kikaroj kaj du mil kvarcent sikloj.<em class="versenr"> 30</em> Kaj li faris
         el ĝi la bazojn por la pordo de la tabernaklo de kunveno kaj la
         kupran altaron kaj la kupran kradon por ĝi kaj ĉiujn apartenaĵojn
         de la altaro,<em class="versenr"> 31</em> kaj la bazojn de la korto ĉirkaŭe kaj la bazojn
         de la pordego de la korto kaj ĉiujn najlojn de la tabernaklo kaj
         ĉiujn najlojn de la korto ĉirkaŭe.
      </p>
      <div class="dist_chapter"></div>
      <h3 class="chapternr">39</h3>
      <p class="first_p">Kaj el la blua, purpura, kaj ruĝa teksaĵo ili faris la oficajn
         vestojn por la servado en la sanktejo; kaj ili faris la sanktajn
         vestojn por Aaron, kiel la Eternulo ordonis al Moseo.
      </p>
      <p class="p"><em class="versenr"> 2</em> Kaj ili faris la efodon el oro, el blua, purpura, kaj ruĝa
         teksaĵo, kaj el tordita bisino.<em class="versenr"> 3</em> Kaj ili batetendis foliojn da
         oro kaj tranĉis ilin en formo de fadenoj, por enteksi internen de
         la blua, purpura, kaj ruĝa teksaĵo kaj de la bisino per artista
         laboro.<em class="versenr"> 4</em> Surŝultraĵojn kunigantajn ili faris al ĝi; sur siaj du
         finoj ĝi estis ligita.<em class="versenr"> 5</em> Kaj la ĉirkaŭliganta zono sur ĝi estis
         kontinuaĵo de ĝi, la sama laboraĵo, el oro, el blua, purpura, kaj
         ruĝa teksaĵo, kaj el tordita bisino; kiel la Eternulo ordonis al
         Moseo.
      </p>
      <p class="p"><em class="versenr"> 6</em> Kaj ili faris la oniksajn ŝtonojn, ĉirkaŭe enkadrigitajn per
         oro, gravuritajn per sigelila gravurado laŭ la nomoj de la filoj
         de Izrael.<em class="versenr"> 7</em> Kaj li metis ilin sur la surŝultraĵojn de la efodo,
         kiel ŝtonojn de memoro pri la filoj de Izrael; kiel la Eternulo
         ordonis al Moseo.
      </p>
      <p class="p"><em class="versenr"> 8</em> Kaj ili faris la surbrustaĵon per artista laboro, simile
         al la laboro de la efodo, el oro, el blua, purpura, kaj ruĝa
         teksaĵo, kaj el tordita bisino.<em class="versenr"> 9</em> Ĝi estis kvarangula; ili faris
         la surbrustaĵon duobla; manstreĉo estis ĝia longo, kaj manstreĉo
         ĝia larĝo; ĝi estis duobla.<em class="versenr"> 10</em> Kaj ili enmetis en ĝin kvar vicojn
         da ŝtonoj. La unua vico estis: rubeno, topazo, kaj smeraldo;<em class="versenr"> 11</em> kaj la dua vico: hiacinto, safiro, kaj jaspiso;<em class="versenr"> 12</em> kaj la tria
         vico: ligurio, agato, kaj ametisto;<em class="versenr"> 13</em> kaj la kvara vico:
         krizolito, onikso, kaj berilo. Ĉiuj vicoj estis en oraj kadretoj.<em class="versenr"> 14</em> Kaj la ŝtonoj estis laŭ la nomoj de la filoj de Izrael; dek
         du, laŭ iliaj nomoj, gravuritaj sigelile, ĉiu kun sia nomo, por
         la dek du triboj.<em class="versenr"> 15</em> Kaj ili faris al la surbrustaĵo plektitajn
         ĉenetojn, kuniĝantajn per siaj finoj, el pura oro.<em class="versenr"> 16</em> Kaj ili
         faris du orajn kadretojn kaj du orajn ringojn, kaj alfortikigis
         la du ringojn al la du finoj de la surbrustaĵo.<em class="versenr"> 17</em> Kaj ili metis
         la du orajn plektitajn ĉenetojn en la du ringojn ĉe la finoj de
         la surbrustaĵo.<em class="versenr"> 18</em> Kaj la du finojn de la du plektitaj ĉenetoj
         ili alfortikigis al la du kadretoj, kaj alfortikigis ilin al la
         surŝultraĵoj de la efodo sur la antaŭa flanko.<em class="versenr"> 19</em> Kaj ili faris
         du orajn ringojn, kaj alfortikigis ilin al la du aliaj finoj de
         la surbrustaĵo, sur ĝia rando interna, direktita al la efodo.<em class="versenr"> 20</em> Kaj ili faris du orajn ringojn, kaj alfortikigis ilin al la du
         surŝultraĵoj de la efodo malsupre, sur la antaŭa flanko, ĉe ĝia
         kuniĝo, super la zono de la efodo.<em class="versenr"> 21</em> Kaj ili alligis la
         surbrustaĵon per ĝiaj ringoj al la ringoj de la efodo per laĉo el
         blua ŝtofo, por ke ĝi estu super la zono de la efodo kaj por ke
         la surbrustaĵo ne forŝoviĝu de sur la efodo; kiel la Eternulo
         ordonis al Moseo.
      </p>
      <p class="p"><em class="versenr"> 22</em> Kaj li faris la tunikon por la efodo, teksitan, tutan el blua
         teksaĵo.<em class="versenr"> 23</em> Kaj la aperturo de la tuniko estis en la mezo, kiel
         aperturo de ŝildo; borderon havis la aperturo ĉirkaŭe, por ke ĝi
         ne disŝiriĝu.<em class="versenr"> 24</em> Kaj ili faris sur la malsupra rando de la tuniko
         granatojn el blua, purpura, kaj ruĝa ŝtofo, tordita.<em class="versenr"> 25</em> Kaj ili
         faris tintilojn el pura oro, kaj metis la tintilojn mezen de la
         granatoj sur la malsupra rando de la tuniko, ĉirkaŭe inter la
         granatoj;<em class="versenr"> 26</em> tintilon kaj granaton, tintilon kaj granaton sur la
         malsupra rando de la tuniko, ĉirkaŭe, por la servado; kiel la
         Eternulo ordonis al Moseo.
      </p>
      <p class="p"><em class="versenr"> 27</em> Kaj ili faris la ĥitonon el bisino, teksitan, por Aaron kaj
         liaj filoj,<em class="versenr"> 28</em> kaj la cidaron el bisino, kaj la ornamajn mitrojn
         el bisino, kaj la linajn pantalonojn el tordita bisino,<em class="versenr"> 29</em> kaj la
         zonon el tordita bisino kaj el blua, purpura, kaj ruĝa teksaĵo,
         broditan; kiel la Eternulo ordonis al Moseo.
      </p>
      <p class="p"><em class="versenr"> 30</em> Kaj ili faris la tabuleton, la sanktan kronon, el pura oro,
         kaj ili skribis sur ĝi skribon gravuritan: SANKTA AL LA ETERNULO.<em class="versenr"> 31</em> Kaj ili alfortikigis al ĝi laĉon el blua ŝtofo, por
         alfortikigi al la cidaro supre; kiel la Eternulo ordonis al
         Moseo.
      </p>
      <p class="p"><em class="versenr"> 32</em> Tiel finiĝis la tuta laboro por la konstruaĵo de la tabernaklo
         de kunveno. Kaj la Izraelidoj faris konforme al ĉio, kion la
         Eternulo ordonis al Moseo; tiel ili faris.
      </p>
      <p class="p"><em class="versenr"> 33</em> Kaj ili alportis la konstruaĵon al Moseo, la tabernaklon kaj
         ĉiujn ĝiajn apartenaĵojn: hokojn, tabulojn, riglilojn, kolonojn,
         kaj bazojn;<em class="versenr"> 34</em> kaj la kovron el ruĝaj virŝafaj feloj kaj la
         kovron el antilopaj feloj kaj la kurtenon;<em class="versenr"> 35</em> la keston de atesto
         kaj ĝiajn stangojn kaj la fermoplaton;<em class="versenr"> 36</em> la tablon, ĉiujn ĝiajn
         apartenaĵojn, kaj la panon de propono;<em class="versenr"> 37</em> la puran kandelabron,
         ĝiajn lucernojn, la lucernojn vice starantajn, ĉiujn ĝiajn
         apartenaĵojn, kaj la oleon por lumigado;<em class="versenr"> 38</em> kaj la oran altaron
         kaj la sanktan oleon kaj la bonodoran incenson kaj la kovrotukon
         por la pordo de la tabernaklo;<em class="versenr"> 39</em> la kupran altaron kaj la kupran
         kradon por ĝi, ĝiajn stangojn kaj ĉiujn ĝiajn apartenaĵojn, la
         lavujon kaj ĝian piedestalon;<em class="versenr"> 40</em> la kurtenojn de la korto, ĝiajn
         kolonojn kaj bazojn, la kovrotukon por la pordego de la korto,
         ĝiajn ŝnurojn kaj najlojn, kaj ĉion, kio apartenas al la servado
         en la konstruaĵo de la tabernaklo de kunveno;<em class="versenr"> 41</em> la oficajn
         vestojn por la servado en la sanktejo, la sanktajn vestojn por la
         pastro Aaron kaj la pastrajn vestojn por liaj filoj.<em class="versenr"> 42</em> Konforme
         al ĉio, kion la Eternulo ordonis al Moseo, tiel la Izraelidoj
         faris la tutan laboron.<em class="versenr"> 43</em> Kaj Moseo vidis la tutan laboron, li
         vidis, ke ili faris ĝin tute tiel, kiel la Eternulo ordonis; kaj
         Moseo benis ilin.
      </p>
      <div class="dist_chapter"></div>
      <h3 class="chapternr">40</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> En la unua
         monato, en la unua tago de la monato starigu la konstruaĵon de la
         tabernaklo de kunveno.<em class="versenr"> 3</em> Kaj metu tien la keston de atesto kaj
         ŝirmu la keston per la kurteno.<em class="versenr"> 4</em> Kaj enportu la tablon kaj
         aranĝu sur ĝi ĝian aranĝotaĵon, kaj enportu la kandelabron kaj
         ekbruligu ĝiajn lucernojn.<em class="versenr"> 5</em> Kaj starigu la oran altaron por la
         incensado antaŭ la kesto de atesto, kaj pendigu la kovrotukon ĉe
         la eniro de la tabernaklo.<em class="versenr"> 6</em> Kaj starigu la altaron de bruloferoj
         antaŭ la eniro en la konstruaĵon de la tabernaklo de kunveno.<em class="versenr"> 7</em> Kaj starigu la lavujon inter la tabernaklo de kunveno kaj la
         altaro kaj enverŝu en ĝin akvon.<em class="versenr"> 8</em> Kaj aranĝu la korton ĉirkaŭe,
         kaj pendigu la kovrotukon ĉe la pordego de la korto.<em class="versenr"> 9</em> Kaj prenu
         la sanktan oleon, kaj sanktoleu la loĝejon, kaj ĉion, kio estas
         en ĝi, kaj sanktigu ĝin kun ĉiuj ĝiaj apartenaĵoj, por ke ĝi estu
         sankta.<em class="versenr"> 10</em> Kaj sanktoleu la altaron de bruloferoj kun ĉiuj ĝiaj
         apartenaĵoj, kaj sanktigu la altaron, ke la altaro estu tre
         sankta.<em class="versenr"> 11</em> Kaj sanktoleu la lavujon kaj ĝian piedestalon, kaj
         sanktigu ĝin.<em class="versenr"> 12</em> Kaj alkonduku Aaronon kaj liajn filojn al la
         eniro de la tabernaklo de kunveno, kaj lavu ilin per akvo.<em class="versenr"> 13</em> Kaj
         vestu Aaronon per la sanktaj vestoj kaj sanktoleu lin kaj
         sanktigu lin, ke li estu Mia pastro.<em class="versenr"> 14</em> Kaj liajn filojn
         alkonduku, kaj vestu ilin per ĥitonoj.<em class="versenr"> 15</em> Kaj sanktoleu ilin,
         kiel vi sanktoleis ilian patron, ke ili estu Miaj pastroj; kaj
         ilia sanktoleiteco estu por ili por eterna pastreco en iliaj
         generacioj.<em class="versenr"> 16</em> Kaj Moseo faris konforme al ĉio, kion la Eternulo
         al li ordonis; tiel li faris.
      </p>
      <p class="p"><em class="versenr"> 17</em> En la unua monato de la dua jaro, en la unua tago de la monato
         estis starigita la tabernaklo.<em class="versenr"> 18</em> Kaj Moseo starigis la
         tabernaklon kaj metis ĝiajn bazojn kaj starigis ĝiajn
         tabulojn kaj aranĝis ĝiajn riglilojn kaj starigis ĝiajn kolonojn.<em class="versenr"> 19</em> Kaj li etendis tendon super la tabernaklo kaj metis la kovron
         de la tendo sur ĝin supre, kiel la Eternulo ordonis al Moseo.<em class="versenr"> 20</em> Kaj li prenis kaj metis la ateston en la keston, kaj almetis la
         stangojn al la kesto kaj surmetis la fermoplaton sur la keston
         supre.<em class="versenr"> 21</em> Kaj li envenigis la keston en la tabernaklon, kaj
         pendigis la kurtenon kaj ŝirmis la keston de atesto, kiel la
         Eternulo ordonis al Moseo.<em class="versenr"> 22</em> Kaj li starigis la tablon en la
         tabernaklo de kunveno, en la norda parto de la tabernaklo, ekster
         la kurteno.<em class="versenr"> 23</em> Kaj li aranĝis sur ĝi vicon da panoj antaŭ la
         Eternulo, kiel la Eternulo ordonis al Moseo.<em class="versenr"> 24</em> Kaj li starigis
         la kandelabron en la tabernaklo de kunveno kontraŭ la tablo, en
         la suda parto de la tabernaklo.<em class="versenr"> 25</em> Kaj li ekbruligis la lucernojn
         antaŭ la Eternulo, kiel la Eternulo ordonis al Moseo.<em class="versenr"> 26</em> Kaj li
         starigis la oran altaron en la tabernaklo de kunveno antaŭ la
         kurteno.<em class="versenr"> 27</em> Kaj li bruligis sur ĝi bonodoran incenson, kiel la
         Eternulo ordonis al Moseo.<em class="versenr"> 28</em> Kaj li pendigis la kovrotukon ĉe la
         pordo de la tabernaklo.<em class="versenr"> 29</em> Kaj la altaron de bruloferoj li
         starigis ĉe la eniro de la tabernaklo de kunveno, kaj li alportis
         sur ĝi la bruloferon kaj la farunoferon, kiel la Eternulo ordonis
         al Moseo.<em class="versenr"> 30</em> Kaj li starigis la lavujon inter la tabernaklo de
         kunveno kaj la altaro, kaj enverŝis tien akvon por sin lavi.<em class="versenr"> 31</em> Kaj lavis per ĝi Moseo kaj Aaron kaj liaj filoj siajn manojn kaj
         siajn piedojn;<em class="versenr"> 32</em> kiam ili eniradis en la tabernaklon de kunveno
         kaj aliradis al la altaro, ili lavadis sin; kiel la Eternulo
         ordonis al Moseo.<em class="versenr"> 33</em> Kaj li aranĝis la korton ĉirkaŭe de la
         tabernaklo kaj de la altaro, kaj li pendigis la kovrotukon ĉe la
         pordego de la korto. Tiamaniere Moseo finis la laboron.
      </p>
      <p class="p"><em class="versenr"> 34</em> Kaj nubo kovris la tabernaklon de kunveno, kaj la majesto de
         la Eternulo plenigis la tabernaklon.<em class="versenr"> 35</em> Kaj Moseo ne povis eniri
         en la tabernaklon de kunveno, ĉar kuŝis sur ĝi la nubo kaj la
         majesto de la Eternulo plenigis la tabernaklon.<em class="versenr"> 36</em> Kaj kiam la
         nubo leviĝadis de sur la tabernaklo, la Izraelidoj ekmarŝadis,
         por fari ĉiujn siajn marŝojn.<em class="versenr"> 37</em> Sed se la nubo ne leviĝis, ili
         ne ekmarŝis ĝis la tago de ĝia leviĝo.<em class="versenr"> 38</em> Ĉar nubo de la Eternulo
         estis super la tabernaklo dum la tago, kaj fajro estis dum la
         nokto super ĝi, antaŭ la okuloj de ĉiuj Izraelidoj en ĉiuj iliaj
         marŝoj.
      </p>
      <hr>
      <div class="footer"><a href="libro_lev.html">LEVIDOJ&nbsp;&gt;&gt;</a></div>
   </body>
</html>