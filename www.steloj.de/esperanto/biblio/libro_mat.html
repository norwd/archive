<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>SANKTA MATEO</title>
   </head>
   <body background="../bld/papero.jpg">
      <div class="header"><span class="header_center"> <a href="index.html#NT">La Nova Testamento</a></span></div>
      <hr>
      <h3 class="head">SANKTA MATEO</h3>
      <div class="dist_chapter"></div>
      <h3 class="chapternr">1</h3>
      <p class="first_p">La genealogia registro de Jesuo Kristo, filo de David, filo de
         Abraham.
      </p>
      <p class="p"><em class="versenr"> 2</em> Al Abraham naskiĝis Isaak, kaj al Isaak naskiĝis Jakob, kaj al
         Jakob naskiĝis Jehuda kaj liaj fratoj,<em class="versenr"> 3</em> kaj al Jehuda naskiĝis
         Perec kaj Zeraĥ el Tamar, kaj al Perec naskiĝis Ĥecron, kaj al
         Ĥecron naskiĝis Ram,<em class="versenr"> 4</em> kaj al Ram naskiĝis Aminadab, kaj al
         Aminadab naskiĝis Naĥŝon, kaj al Naĥŝon naskiĝis Salma,<em class="versenr"> 5</em> kaj al
         Salma naskiĝis Boaz el Raĥab, kaj al Boaz naskiĝis Obed el Rut, kaj al Obed naskiĝis
         Jiŝaj,<em class="versenr"> 6</em> kaj al Jiŝaj naskiĝis David, la
         reĝo.
      </p>
      <p class="p">Kaj al David naskiĝis Salomono el la edzino de Urija,<em class="versenr"> 7</em> kaj al
         Salomono naskiĝis Reĥabeam, kaj al Reĥabeam naskiĝis Abija, kaj
         al Abija naskiĝis Asa,<em class="versenr"> 8</em> kaj al Asa naskiĝis Jehoŝafat, kaj al
         Jehoŝafat naskiĝis Joram, kaj al Joram naskiĝis Uzija,<em class="versenr"> 9</em> kaj al
         Uzija naskiĝis Jotam, kaj al Jotam naskiĝis Aĥaz, kaj al Aĥaz
         naskiĝis Ĥizkija,<em class="versenr"> 10</em> kaj al Ĥizkija naskiĝis Manase, kaj al
         Manase naskiĝis Amon, kaj al Amon naskiĝis Joŝija,<em class="versenr"> 11</em> kaj al
         Joŝija naskiĝis Jeĥonja kaj liaj fratoj, je la tempo de la
         transloĝiĝo en Babelon.
      </p>
      <p class="p"><em class="versenr"> 12</em> Kaj post la transloĝiĝo en Babelon, al Jeĥonja naskiĝis
         Ŝealtiel, kaj al Ŝealtiel naskiĝis Zerubabel,<em class="versenr"> 13</em> kaj al Zerubabel
         naskiĝis Abiud, kaj al Abiud naskiĝis Eljakim, kaj al Eljakim
         naskiĝis Azor,<em class="versenr"> 14</em> kaj al Azor naskiĝis Cadok, kaj al Cadok
         naskiĝis Aĥim, kaj al Aĥim naskiĝis Eliud,<em class="versenr"> 15</em> kaj al Eliud
         naskiĝis Eleazar, kaj al Eleazar naskiĝis Mattan, kaj al Mattan
         naskiĝis Jakob,<em class="versenr"> 16</em> kaj al Jakob naskiĝis Jozef, edzo de Maria, el
         kiu estis naskita Jesuo, kiu estas nomata Kristo.
      </p>
      <p class="p"><em class="versenr"> 17</em> Tial ĉiuj generacioj de Abraham ĝis David estas dek kvar
         generacioj, kaj de David ĝis la transloĝiĝo en Babelon dek kvar
         generacioj, kaj de la transloĝiĝo en Babelon ĝis la Kristo dek
         kvar generacioj.
      </p>
      <p class="p"><em class="versenr"> 18</em> Kaj la naskiĝo de Jesuo Kristo estis tiamaniere: kiam lia
         patrino Maria estis fianĉinigita al Jozef, antaŭ ol ili kunvenis,
         ŝi troviĝis graveda per la Sankta Spirito.<em class="versenr"> 19</em> Kaj ŝia edzo Jozef,
         estante justulo, kaj ne volante meti ŝin al publika malhonoro,
         volis ŝin sekrete forsendi.<em class="versenr"> 20</em> Sed kiam li pripensis tion, jen
         anĝelo de la Eternulo aperis al li en sonĝo, dirante: Jozef, filo
         de David, ne timu preni al vi vian edzinon Maria; ĉar tio, kio
         naskiĝos de ŝi, estas per la Sankta Spirito.<em class="versenr"> 21</em> Kaj ŝi naskos
         filon; kaj vi nomos lin JESUO; ĉar li savos sian popolon de ĝiaj
         pekoj.<em class="versenr"> 22</em> Kaj ĉio tio okazis, por ke plenumiĝu tio, kion la
         Eternulo parolis per la profeto, dirante:
      </p>
      <p class="indent">
         <p class="verse_indent"><span class="versenr_indent">23</span> <span class="versetext_indent">Jen virgulino gravediĝos kaj naskos filon,<br>
               Kaj oni donos al li la nomon Emanuel;</span></p>
      </p>
      <p class="p">tio estas, Dio kun ni.<em class="versenr"> 24</em> Kaj Jozef, leviĝinte el sia dormo,
         faris, kiel ordonis al li la anĝelo de la Eternulo, kaj prenis al
         si sian edzinon;<em class="versenr"> 25</em> kaj li ne ekkonis ŝin, ĝis ŝi naskis filon;
         kaj li donis al li la nomon JESUO.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj kiam Jesuo estis naskita en Bet-Leĥem de Judujo en la tempo
         de la reĝo Herodo, jen saĝuloj el la oriento venis al Jerusalem,
         dirante:<em class="versenr"> 2</em> Kie estas tiu, kiu estas naskita Reĝo de la Judoj? ĉar
         ni vidis lian stelon en la oriento, kaj venis, por adorkliniĝi al
         li.<em class="versenr"> 3</em> Kaj kiam la reĝo Herodo tion aŭdis, li maltrankviliĝis, kaj
         la tuta Jerusalem kun li.<em class="versenr"> 4</em> Kaj kunveniginte ĉiujn ĉefpastrojn
         kaj skribistojn de la popolo, li demandis al ili, kie la Kristo
         devas naskiĝi.<em class="versenr"> 5</em> Kaj ili diris al li: En Bet-Leĥem de Judujo, ĉar
         per la profeto estas skribite jene:
      </p>
      <p class="indent">
         <p class="verse_indent"><span class="versenr_indent">6</span> <span class="versetext_indent">Kaj vi, ho Bet-Leĥem, lando de Judujo,<br>
               Neniel estas plej malgranda inter la regantoj de Judujo;<br>
               Ĉar el vi venos reganto,<br>
               Kiu paŝtos Mian popolon Izrael.</span></p>
      </p>
      <p class="p"><em class="versenr"> 7</em> Tiam Herodo sekrete venigis la saĝulojn, kaj precize sciiĝis de
         ili pri la tempo, kiam aperis la stelo.<em class="versenr"> 8</em> Kaj li sendis ilin al
         Bet-Leĥem, dirante: Iru kaj elserĉu zorge pri la knabeto; kaj
         kiam vi lin trovos, sciigu al mi, por ke mi ankaŭ venu kaj
         adorkliniĝu al li.<em class="versenr"> 9</em> Kaj aŭdinte la reĝon, ili ekvojiris; kaj jen
         la stelo, kiun ili vidis en la oriento, antaŭiris ilin, ĝis ĝi
         venis kaj staris super la loko, kie estis la juna knabeto.<em class="versenr"> 10</em> Kaj
         vidante la stelon, ili ĝojis kun tre granda ĝojo.<em class="versenr"> 11</em> Kaj veninte
         en la domon, ili vidis la knabeton kun lia patrino Maria, kaj
         adorkliniĝis al li; kaj malferminte siajn trezorojn, ili faligis
         sin kaj prezentis al li donacojn: oron kaj olibanon kaj mirhon.<em class="versenr"> 12</em> Kaj avertite de Dio en sonĝo, ke ili ne iru returne al Herodo,
         ili foriris per alia vojo al sia lando.
      </p>
      <p class="p"><em class="versenr"> 13</em> Kaj post ilia foriro jen anĝelo de la Eternulo aperis en sonĝo
         al Jozef, dirante: Leviĝu, kaj prenu la knabeton kaj lian
         patrinon, kaj forrapidu en Egiptujon, kaj restu tie, ĝis mi
         parolos al vi; ĉar Herodo serĉos la knabeton, por lin pereigi.<em class="versenr"> 14</em> Kaj li leviĝis, kaj prenis la knabeton kaj lian patrinon nokte,
         kaj migris en Egiptujon,<em class="versenr"> 15</em> kaj restis tie ĝis la morto de
         Herodo; por ke plenumiĝu tio, kion la Eternulo parolis per la
         profeto, dirante: El Egiptujo Mi vokis Mian filon.<em class="versenr"> 16</em> Tiam
         Herodo, ekvidinte, ke li estas trompita de la saĝuloj, tre
         koleris; kaj sendinte, li mortigis ĉiujn knabojn en Bet-Leĥem kaj
         en ĉiuj ĝiaj ĉirkaŭaĵoj, havantajn du jarojn aŭ malpli, laŭ la
         tempo, pri kiu li precize sciiĝis de la saĝuloj.<em class="versenr"> 17</em> Tiam
         plenumiĝis tio, kio estis dirita per la profeto Jeremia, nome:
      </p>
      <p class="indent">
         <p class="verse_indent"><span class="versenr_indent">18</span> <span class="versetext_indent">Voĉo estas aŭdita en Rama,<br>
               Ĝemado kaj maldolĉa plorado,<br>
               Raĥel priploras siajn infanojn,<br>
               Kaj ŝi ne volas konsoliĝi, ĉar ili forestas.</span></p>
      </p>
      <p class="p"><em class="versenr"> 19</em> Sed kiam Herodo mortis, jen anĝelo de la Eternulo aperis en
         sonĝo al Jozef en Egiptujo, dirante:<em class="versenr"> 20</em> Leviĝu, kaj prenu la
         knabeton kaj lian patrinon, kaj iru en la landon de Izrael; ĉar
         mortis tiuj, kiuj atencis la vivon de la knabeto.<em class="versenr"> 21</em> Kaj li
         leviĝis, kaj prenis la knabeton kaj lian patrinon, kaj venis en
         la landon de Izrael.<em class="versenr"> 22</em> Sed kiam li aŭdis, ke Arĥelao reĝas en
         Judujo anstataŭ sia patro Herodo, li timis iri tien; kaj avertite
         de Dio en sonĝo, li fortiris sin en la regionojn de Galileo,<em class="versenr"> 23</em> kaj venis al kaj loĝis en urbo nomata Nazaret, por ke plenumiĝu
         tio, kio estis dirita per la profetoj, ke li estos nomata
         Nazaretano.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">En tiuj tagoj venis Johano, la Baptisto, predikante en la
         dezerto de Judujo,<em class="versenr"> 2</em> kaj dirante: Pentu, ĉar alproksimiĝis la
         regno de la ĉielo.<em class="versenr"> 3</em> Ĉar li estas tiu, pri kiu estis dirite per
         la profeto Jesaja:
      </p>
      <p class="indent">
         <p class="verse_indent_cont">Voĉo de krianto en la dezerto:<br>
            Pretigu la vojon de la Eternulo,<br>
            Rektigu Liajn irejojn.
         </p>
      </p>
      <p class="p"><em class="versenr"> 4</em> Kaj tiu Johano havis sian vestaĵon el kamelaj haroj, kaj ledan
         zonon ĉirkaŭ siaj lumboj, kaj lia nutraĵo estis akridoj kaj
         sovaĝa mielo.<em class="versenr"> 5</em> Tiam eliris al li Jerusalem kaj la tuta Judujo
         kaj la tuta ĉirkaŭaĵo de Jordan;<em class="versenr"> 6</em> kaj ili estis baptitaj de li
         en la rivero Jordan, konfesante siajn pekojn.<em class="versenr"> 7</em> Kaj vidante
         multajn el la Fariseoj kaj Sadukeoj venantajn al lia baptado, li
         diris al ili: Ho vipuridoj! kiu vin avertis forkuri de la venonta
         kolero?<em class="versenr"> 8</em> Donu do fruktojn taŭgajn por pento;<em class="versenr"> 9</em> kaj ne pensu diri
         en vi: Ni havas Abrahamon kiel patron; ĉar mi diras al vi, ke Dio
         povas el ĉi tiuj ŝtonoj starigi idojn al Abraham.<em class="versenr"> 10</em> Kaj jam la
         hakilo kuŝas ĉe la radiko de la arboj; tial ĉiu arbo, kiu ne
         donas bonan frukton, estas dehakata, kaj ĵetata en fajron.<em class="versenr"> 11</em> Mi
         ja vin baptas per akvo por pento; sed tiu, kiu venas post mi,
         estas pli potenca ol mi; liajn ŝuojn mi ne estas inda porti; li
         vin baptos per la Sankta Spirito kaj per fajro;<em class="versenr"> 12</em> lia ventumilo
         estas en lia mano, kaj li elpurigos sian draŝejon, kaj li
         kolektos sian tritikon en la grenejon; sed la grenventumaĵon li
         bruligos per fajro neestingebla.
      </p>
      <p class="p"><em class="versenr"> 13</em> Tiam venis Jesuo el Galileo al Jordan al Johano, por esti
         baptata de li.<em class="versenr"> 14</em> Sed tiu lin malakceptis, dirante: Mi bezonas
         esti baptata de vi, kaj ĉu vi venas al mi?<em class="versenr"> 15</em> Sed Jesuo responde
         diris al li: Lasu do, ĉar tiel decas al ni plenumi ĉian justecon.
         Tiam li lasis lin.<em class="versenr"> 16</em> Kaj Jesuo, baptite, supreniris tuj el la
         akvo; kaj jen la ĉielo malfermiĝis, kaj li vidis la Spiriton de
         Dio malsuprenirantan kiel kolombo, kaj venantan sur lin;<em class="versenr"> 17</em> kaj
         jen voĉo el la ĉielo, dirante: Ĉi tiu estas Mia Filo, la amata,
         en kiu Mi havas plezuron.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Tiam Jesuo estis kondukita supren de la Spirito en la dezerton,
         por esti tentata de la diablo.<em class="versenr"> 2</em> Kaj fastinte kvardek tagojn kaj
         kvardek noktojn, li poste malsatis.<em class="versenr"> 3</em> Kaj la tentanto venis, kaj
         diris al li: Se vi estas Filo de Dio, ordonu, ke tiuj ŝtonoj
         fariĝu panoj.<em class="versenr"> 4</em> Sed responde li diris: Estas skribite: Ne per la
         pano sole vivas homo, sed per ĉiu vorto, kiu eliras el la buŝo de
         Dio.<em class="versenr"> 5</em> Poste la diablo portis lin en la sanktan urbon, kaj
         starigis lin sur la tegmenta pinto de la templo,<em class="versenr"> 6</em> kaj diris al
         li: Se vi estas Filo de Dio, ĵetu vin malsupren, ĉar estas
         skribite:
      </p>
      <p class="indent">
         <p class="verse_indent_cont">Al Siaj anĝeloj Li ordonos pri vi,<br>
            Kaj sur la manoj ili vin portos,<br>
            Por ke vi ne falpuŝiĝu sur ŝtono per via piedo.
         </p>
      </p>
      <p class="p"><em class="versenr"> 7</em> Jesuo diris al li: Ankaŭ estas skribite: Ne provu la Eternulon,
         vian Dion.<em class="versenr"> 8</em> Denove la diablo portis lin al monto tre alta, kaj
         montris al li ĉiujn regnojn de la mondo kaj ilian gloron,<em class="versenr"> 9</em> kaj
         diris al li: Ĉion tion mi donos al vi, se vi faligos vin kaj
         adorkliniĝos al mi.<em class="versenr"> 10</em> Tiam Jesuo diris al li: Foriru, Satano!
         ĉar estas skribite: Al la Eternulo, via Dio, vi adorkliniĝu, kaj
         al Li sola vi servu.<em class="versenr"> 11</em> Tiam la diablo forlasis lin, kaj jen
         anĝeloj venis kaj servadis al li.
      </p>
      <p class="p"><em class="versenr"> 12</em> Kaj aŭdinte, ke Johano estas arestita, li foriris en Galileon;<em class="versenr"> 13</em> kaj lasinte Nazareton, li venis al kaj loĝis en Kapernaum
         apudmara, en la limoj de Zebulun kaj Naftali;<em class="versenr"> 14</em> por ke plenumiĝu
         tio, kio estis dirita per la profeto Jesaja, nome:
      </p>
      <p class="indent">
         <p class="verse_indent"><span class="versenr_indent">15</span> <span class="versetext_indent">Lando de Zebulun kaj lando de Naftali,<br>
               Laŭvoje de la maro, transe de Jordan,<br>
               Galileo de la nacioj,</span></p>
         <p class="verse_indent"><span class="versenr_indent">16</span> <span class="versetext_indent">La popolo, sidanta en mallumo,<br>
               Ekvidis grandan lumon,<br>
               Kaj al homoj, sidantaj en lando de ombra morto, ekbrilis<br>
               lumo.</span></p>
      </p>
      <p class="p"><em class="versenr"> 17</em> De tiam Jesuo komencis prediki, kaj diri: Pentu, ĉar la regno
         de la ĉielo alproksimiĝis.
      </p>
      <p class="p"><em class="versenr"> 18</em> Kaj piedirante apud la maro de Galileo, li vidis du fratojn,
         Simonon, kiu estis nomata Petro, kaj Andreon, lian fraton,
         ĵetantajn reton en la maron, ĉar ili estis fiŝkaptistoj.<em class="versenr"> 19</em> Kaj
         li diris al ili: Venu post mi, kaj mi faros vin kaptistoj de
         homoj.<em class="versenr"> 20</em> Kaj ili tuj forlasis la retojn, kaj sekvis lin.<em class="versenr"> 21</em> Kaj
         antaŭenirinte de tie, li vidis aliajn du fratojn, Jakobon, filon
         de Zebedeo, kaj Johanon, lian fraton, en la ŝipeto kun ilia patro
         Zebedeo, riparantajn siajn retojn; kaj li vokis ilin.<em class="versenr"> 22</em> Kaj ili
         tuj forlasis la ŝipeton kaj sian patron, kaj sekvis lin.
      </p>
      <p class="p"><em class="versenr"> 23</em> Kaj Jesuo trairis tra la tuta Galileo, instruante en iliaj
         sinagogoj, kaj predikante la evangelion de la regno, kaj
         kuracante ĉian malsanon kaj ĉian malfortaĵon inter la popolo.<em class="versenr"> 24</em> Kaj lia famo disvastiĝis en la tuta Sirio; kaj oni alkondukis al
         li ĉiujn malsanulojn, malfortigitajn de diversaj malsanoj kaj
         turmentoj, demonhavantojn, epilepsiulojn, kaj paralizulojn, kaj
         li resanigis ilin.<em class="versenr"> 25</em> Kaj grandaj homamasoj lin sekvis el Galileo
         kaj Dekapolis kaj Jerusalem kaj Judujo kaj el trans Jordan.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Kaj vidinte la homamasojn, li supreniris sur la monton, kaj
         kiam li sidiĝis, liaj disĉiploj venis al li;<em class="versenr"> 2</em> kaj malferminte la
         buŝon, li instruis ilin, dirante:
      </p>
      <p class="p"><em class="versenr"> 3</em> Feliĉaj estas la malriĉaj en spirito, ĉar ilia estas la regno
         de la ĉielo.
      </p>
      <p class="p"><em class="versenr"> 4</em> Feliĉaj estas la plorantaj, ĉar ili konsoliĝos.
      </p>
      <p class="p"><em class="versenr"> 5</em> Feliĉaj estas la humilaj, ĉar ili heredos la teron.
      </p>
      <p class="p"><em class="versenr"> 6</em> Feliĉaj estas tiuj, kiuj malsatas kaj soifas justecon, ĉar ili
         satiĝos.
      </p>
      <p class="p"><em class="versenr"> 7</em> Feliĉaj estas la kompatemaj, ĉar ili ricevos kompaton.
      </p>
      <p class="p"><em class="versenr"> 8</em> Feliĉaj estas la kore puraj, ĉar ili vidos Dion.
      </p>
      <p class="p"><em class="versenr"> 9</em> Feliĉaj estas la pacigantoj, ĉar filoj de Dio ili estos
         nomataj.
      </p>
      <p class="p"><em class="versenr"> 10</em> Feliĉaj estas tiuj, kiuj estas persekutitaj pro justeco, ĉar
         ilia estas la regno de la ĉielo.<em class="versenr"> 11</em> Feliĉaj estas vi, kiam oni
         vin riproĉos kaj persekutos kaj false vin kalumnios pro mi.<em class="versenr"> 12</em> Ĝoju kaj raviĝu, ĉar via rekompenco estos granda en la ĉielo; ĉar
         tiel oni persekutis la profetojn, kiuj estis antaŭ vi.
      </p>
      <p class="p"><em class="versenr"> 13</em> Vi estas la salo de la tero; sed se la salo sengustiĝis, per
         kio ĝi estos salita? ĝi jam taŭgas por nenio, krom por esti
         elĵetita kaj piedpremita de homoj.<em class="versenr"> 14</em> Vi estas la lumo de la
         mondo. Urbo starigita sur monto ne povas esti kaŝita.<em class="versenr"> 15</em> Kiam oni
         bruligas lampon, oni metas ĝin ne sub grenmezurilon, sed sur la
         lampingon; kaj ĝi lumas sur ĉiujn, kiuj estas en la domo.<em class="versenr"> 16</em> Tiel
         same via lumo lumu antaŭ homoj, por ke ili vidu viajn bonajn
         farojn, kaj gloru vian Patron, kiu estas en la ĉielo.
      </p>
      <p class="p"><em class="versenr"> 17</em> Ne pensu, ke mi venis, por detrui la leĝon aŭ la profetojn; mi
         venis, ne por detrui, sed por plenumi.<em class="versenr"> 18</em> Vere mi diras al vi:
         Ĝis la ĉielo kaj la tero forpasos, nek unu joto nek unu streketo
         forpasos de la leĝo, ĝis ĉio plenumiĝos.<em class="versenr"> 19</em> Tial, kiu malobservos
         unu el ĉi tiuj plej malgrandaj ordonoj kaj tiel instruos homojn,
         tiu estos nomata la plej malgranda en la regno de la ĉielo; sed
         kiu faros ilin kaj instruos, tiu estos nomata granda en la regno
         de la ĉielo.<em class="versenr"> 20</em> Ĉar mi diras al vi, ke se via justeco ne superos
         la justecon de la skribistoj kaj la Fariseoj, vi tute ne eniros
         en la regnon de la ĉielo.
      </p>
      <p class="p"><em class="versenr"> 21</em> Vi aŭdis, ke estas dirite al la antikvuloj: Ne mortigu, kaj
         kiu mortigos, tiu estos en danĝero de juĝado;<em class="versenr"> 22</em> sed mi diras al
         vi, ke kiu koleras kontraŭ sia frato, tiu estos en danĝero de
         juĝado; kaj kiu diros al sia frato: Raka, tiu estos en danĝero de
         la sinedrio; kaj kiu diros: Malsaĝulo, tiu estos en danĝero de
         Gehena de fajro.<em class="versenr"> 23</em> Tial, se vi prezentas vian oferon ĉe la
         altaro, kaj tie memoras, ke via frato havas ion kontraŭ vi,<em class="versenr"> 24</em> lasu tie vian oferon antaŭ la altaro, kaj foriru, unue paciĝu kun
         via frato, kaj poste venu kaj prezentu vian oferon.<em class="versenr"> 25</em> Konsentu
         rapide kun via kontraŭulo, dum vi estas kun li sur la vojo, por
         ke la kontraŭulo ne transdonu vin al la juĝisto, kaj la juĝisto
         al la subulo, kaj por ke vi ne estu ĵetita en malliberejon.<em class="versenr"> 26</em> Vere mi diras al vi, ke vi neniel eliros el tie, ĝis vi pagos la
         lastan kodranton.
      </p>
      <p class="p"><em class="versenr"> 27</em> Vi aŭdis, ke estas dirite: Ne adultu;<em class="versenr"> 28</em> sed mi diras al vi,
         ke ĉiu, kiu rigardas virinon, por deziri ŝin, jam adultis je ŝi
         en sia koro.<em class="versenr"> 29</em> Kaj se via dekstra okulo faligas vin, elŝiru kaj
         forĵetu ĝin; ĉar estus pli bone por vi, se unu el viaj membroj
         pereus, ol se via tuta korpo estus ĵetita en Gehenan.<em class="versenr"> 30</em> Kaj se
         via dekstra mano faligas vin, detranĉu kaj forĵetu ĝin; ĉar estus
         pli bone por vi, se unu el viaj membroj pereus, ol se via tuta
         korpo irus en Gehenan.<em class="versenr"> 31</em> Estas ankaŭ dirite: Kiu forsendos sian
         edzinon, tiu donu al ŝi eksedzigan leteron;<em class="versenr"> 32</em> sed mi diras al
         vi, ke ĉiu, kiu forsendas sian edzinon, krom pro malĉasteco, igas
         ŝin adulti; kaj kiu edziĝos kun forsenditino, tiu adultas.
      </p>
      <p class="p"><em class="versenr"> 33</em> Plue, vi aŭdis, ke estas dirite al la antikvuloj: Ne rompu
         ĵurojn, sed plenumu viajn ĵurojn antaŭ la Eternulo;<em class="versenr"> 34</em> sed mi
         diras al vi: Tute ne ĵuru; nek per la ĉielo, ĉar ĝi estas la
         trono de Dio;<em class="versenr"> 35</em> nek per la tero, ĉar ĝi estas la benketo de Liaj
         piedoj; nek per Jerusalem, ĉar ĝi estas urbo de la granda Reĝo.<em class="versenr"> 36</em> Nek ĵuru per via kapo, ĉar vi ne povas fari eĉ unu haron
         blanka aŭ nigra.<em class="versenr"> 37</em> Sed via parolo estu: Jes, jes, ne, ne; ĉio
         ekster tio estas el malbono.
      </p>
      <p class="p"><em class="versenr"> 38</em> Vi aŭdis, ke estas dirite: Okulon pro okulo, kaj denton pro
         dento;<em class="versenr"> 39</em> sed mi diras al vi: Ne rezistu al malbono; sed al tiu,
         kiu frapas vian dekstran vangon, turnu ankaŭ la alian.<em class="versenr"> 40</em> Kaj se
         iu deziras procesi kontraŭ vi, por forpreni vian tunikon, lasu
         lin preni ankaŭ vian mantelon.<em class="versenr"> 41</em> Kaj se iu devigas vin iri unu
         mejlon, iru kun li du.<em class="versenr"> 42</em> Donu al tiu, kiu petas de vi; kaj ne
         deturnu vin de tiu, kiu deziras prunti de vi.
      </p>
      <p class="p"><em class="versenr"> 43</em> Vi aŭdis, ke estas dirite: Amu vian proksimulon, kaj malamu
         vian malamikon;<em class="versenr"> 44</em> sed mi diras al vi: Amu viajn malamikojn, kaj
         preĝu por viaj persekutantoj;<em class="versenr"> 45</em> por ke vi estu filoj de via
         Patro, kiu estas en la ĉielo; ĉar Li levas Sian sunon sur la
         malbonulojn kaj bonulojn, kaj sendas pluvon sur la justulojn kaj
         la maljustulojn.<em class="versenr"> 46</em> Ĉar se vi amas tiujn, kiuj amas vin, kian
         rekompencon vi havas? ĉu ne tion saman faras eĉ la impostistoj?<em class="versenr"> 47</em> Kaj se vi salutas nur sole viajn fratojn, kion ekstran vi
         faras? ĉu ne tion saman faras eĉ la nacianoj?<em class="versenr"> 48</em> Estu do
         perfektaj, kiel ankaŭ via ĉiela Patro estas perfekta.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Gardu vin, ke vi ne faru vian justaĵon antaŭ homoj, por esti
         alrigardataj de ili; alie vi ne havas rekompencon ĉe via Patro,
         kiu estas en la ĉielo.
      </p>
      <p class="p"><em class="versenr"> 2</em> Tial, kiam vi donos almozon, ne sonigu trumpeton antaŭ vi, kiel
         faras la hipokrituloj en la sinagogoj kaj sur la stratoj, por
         havi gloron ĉe homoj. Vere mi diras al vi: Ili jam ricevas sian
         rekompencon.<em class="versenr"> 3</em> Sed kiam vi donas almozon, ne lasu vian
         maldekstran manon scii, kion faras via dekstra;<em class="versenr"> 4</em> por ke via
         almozo estu en sekreto; kaj via Patro, kiu vidas en sekreto, vin
         rekompencos.
      </p>
      <p class="p"><em class="versenr"> 5</em> Kaj kiam vi preĝas, ne estu kiel la hipokrituloj; ĉar ili amas
         preĝi, starante en la sinagogoj kaj ĉe la anguloj de la stratoj,
         por montri sin al homoj. Vere mi diras al vi: Ili jam ricevas
         sian rekompencon.<em class="versenr"> 6</em> Sed vi, kiam vi preĝas, eniru en vian
         ĉambreton, kaj ŝlosinte vian pordon, preĝu al via Patro, kiu
         estas en sekreto; kaj via Patro, kiu vidas en sekreto, vin
         rekompencos.<em class="versenr"> 7</em> Kaj dum via preĝado ne vante ripetadu, kiel la
         nacianoj; ĉar ili supozas, ke ili estos aŭskultitaj pro sia
         multvorteco.<em class="versenr"> 8</em> Ne estu similaj al ili; ĉar via Patro scias, kion
         vi bezonas, antaŭ ol vi petas de Li.<em class="versenr"> 9</em> Vi do preĝu jene: Patro
         nia, kiu estas en la ĉielo, Via nomo estu sanktigita.<em class="versenr"> 10</em> Venu Via
         regno, plenumiĝu Via volo, kiel en la ĉielo, tiel ankaŭ sur la
         tero.<em class="versenr"> 11</em> Nian panon ĉiutagan donu al ni hodiaŭ.<em class="versenr"> 12</em> Kaj pardonu al
         ni niajn ŝuldojn, kiel ankaŭ ni pardonas al niaj ŝuldantoj.<em class="versenr"> 13</em> Kaj ne konduku nin en tenton, sed liberigu nin de la malbono.<em class="versenr"> 14</em> Ĉar se vi pardonas al homoj iliajn kulpojn, via Patro ĉiela ankaŭ
         pardonos al vi.<em class="versenr"> 15</em> Sed se vi ne pardonas al homoj iliajn kulpojn,
         via Patro ankaŭ ne pardonos viajn kulpojn.
      </p>
      <p class="p"><em class="versenr"> 16</em> Kaj kiam vi fastas, ne estu kiel la hipokrituloj, kun malĝoja
         mieno; ĉar ili malbeligas sian vizaĝon, por ke al homoj ili ŝajnu
         fasti. Vere mi diras al vi: Ili jam ricevas sian rekompencon.<em class="versenr"> 17</em> Sed fastante, vi oleu vian kapon kaj lavu vian vizaĝon;<em class="versenr"> 18</em> por ke
         vi ne al homoj ŝajnu fasti, sed al via Patro en sekreto; kaj via
         Patro, kiu vidas en sekreto, vin rekompencos.
      </p>
      <p class="p"><em class="versenr"> 19</em> Ne provizu al vi trezorojn sur la tero, kie tineo kaj rusto
         konsumas, kaj kie ŝtelistoj trafosas kaj ŝtelas;<em class="versenr"> 20</em> sed provizu
         al vi trezorojn en la ĉielo, kie nek tineo nek rusto konsumas,
         kaj kie ŝtelistoj nek trafosas nek ŝtelas;<em class="versenr"> 21</em> ĉar kie estas via
         trezoro, tie estos ankaŭ via koro.<em class="versenr"> 22</em> La lampo de la korpo estas
         la okulo; se do via okulo estas sendifekta, via tuta korpo estos
         luma.<em class="versenr"> 23</em> Sed se via okulo estas malbona, via tuta korpo estos
         malluma. Se do la lumo en vi estas mallumo, kiel densa estas la
         mallumo!<em class="versenr"> 24</em> Neniu povas esti sklavo por du sinjoroj; ĉar aŭ li
         malamos unu kaj amos la alian, aŭ li aliĝos al unu kaj malestimos
         la alian. Vi ne povas servi al Dio kaj al Mamono!<em class="versenr"> 25</em> Tial mi
         diras al vi: Ne zorgu pri via vivo, kion vi manĝu, aŭ kion vi
         trinku; nek pri via korpo, kion vi surmetu. Ĉu la vivo ne estas
         pli ol nutraĵo, kaj la korpo pli ol vestaĵo?<em class="versenr"> 26</em> Rigardu la
         birdojn de la ĉielo, ke ili ne semas, nek rikoltas, nek kolektas
         en grenejojn, kaj via Patro ĉiela ilin nutras. Ĉu vi ne multe pli
         valoras ol ili?<em class="versenr"> 27</em> Kaj kiu el vi per zorgado povas aldoni unu
         ulnon al sia staturo?<em class="versenr"> 28</em> Kaj kial vi zorgas pri vestaĵo? Pripensu
         la liliojn de la kampo, kiel ili kreskas; ili ne laboras, nek
         ŝpinas;<em class="versenr"> 29</em> tamen mi diras al vi, ke eĉ Salomono en sia tuta gloro
         ne estis ornamita, kiel unu el ĉi tiuj.<em class="versenr"> 30</em> Sed se Dio tiel vestas
         la kampan herbaĵon, kiu ekzistas hodiaŭ, kaj morgaŭ estos ĵetata
         en fornon, kiom pli certe Li vestos vin, ho malgrandfiduloj?<em class="versenr"> 31</em> Tial ne zorgu, dirante: Kion ni manĝu? aŭ: Kion ni trinku? aŭ:
         Kion ni surmetu?<em class="versenr"> 32</em> Ĉar pri ĉio tio serĉas la nacianoj; ĉar via
         Patro ĉiela scias, ke vi bezonas ĉion tion.<em class="versenr"> 33</em> Sed celu unue Lian
         regnon kaj Lian justecon, kaj ĉio tio estos aldonita al vi.<em class="versenr"> 34</em> Tial ne zorgu pri la morgaŭa tago, ĉar la morgaŭa tago zorgos pri
         si mem. Sufiĉa por la tago estas ĝia propra malbono.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Ne juĝu, por ke vi ne estu juĝataj.<em class="versenr"> 2</em> Ĉar per kia juĝo vi
         juĝos, per tia vi estos juĝitaj; kaj per kia mezuro vi mezuros,
         per tia oni mezuros al vi.<em class="versenr"> 3</em> Kaj kial vi rigardas la lignereton
         en la okulo de via frato, kaj ne pripensas la trabon en via
         okulo?<em class="versenr"> 4</em> Kiel vi diros al via frato: Lasu min eltiri la
         lignereton el via okulo; kaj jen la trabo en via propra okulo?<em class="versenr"> 5</em> Hipokritulo, eligu unue la trabon el via okulo, kaj tiam vi klare
         vidos, por eltiri la lignereton el la okulo de via frato.
      </p>
      <p class="p"><em class="versenr"> 6</em> Ne donu sanktaĵon al la hundoj, nek ĵetu viajn perlojn antaŭ la
         porkoj; por ke ili ne premu ilin sub la piedoj, nek poste, sin
         turninte, disŝiru vin.
      </p>
      <p class="p"><em class="versenr"> 7</em> Petu, kaj estos donite al vi; serĉu, kaj vi trovos; frapu, kaj
         estos malfermite al vi;<em class="versenr"> 8</em> ĉar ĉiu petanto ricevas, kaj la
         serĉanto trovas, kaj al la frapanto estos malfermite.<em class="versenr"> 9</em> Plue, kiu
         homo el vi, kies filo de li petos panon, donos al li ŝtonon;<em class="versenr"> 10</em> aŭ se li petos fiŝon, donos al li serpenton?<em class="versenr"> 11</em> Se do vi, estante
         malbonaj, scias doni bonajn donacojn al viaj filoj, kiom pli
         certe via Patro, kiu estas en la ĉielo, donos bonaĵojn al tiuj,
         kiuj petas de Li?<em class="versenr"> 12</em> Ĉion ajn do, kion vi deziras, ke la homoj
         faru al vi, vi ankaŭ faru al ili; ĉar ĉi tio estas la leĝo kaj la
         profetoj.
      </p>
      <p class="p"><em class="versenr"> 13</em> Eniru tra la mallarĝa pordo, ĉar larĝa estas la pordego kaj
         vasta estas la vojo kondukanta al la pereo, kaj multaj tra ĝi
         eniras.<em class="versenr"> 14</em> Ĉar mallarĝa estas la pordo kaj malvastigita estas la
         vojo kondukanta al la vivo, kaj malmultaj ĝin trovas.
      </p>
      <p class="p"><em class="versenr"> 15</em> Gardu vin kontraŭ la falsaj profetoj, kiuj venas al vi en
         ŝafaj feloj, sed interne estas rabemaj lupoj.<em class="versenr"> 16</em> Per iliaj
         fruktoj vi konos ilin. Ĉu el dornarbetoj oni kolektas vinberojn,
         aŭ el kardoj figojn?<em class="versenr"> 17</em> Tiel ĉiu bona arbo donas bonajn fruktojn,
         sed putra arbo donas malbonajn fruktojn.<em class="versenr"> 18</em> Bona arbo ne povas
         doni malbonajn fruktojn, nek putra arbo doni bonajn fruktojn.<em class="versenr"> 19</em> Ĉiu arbo, kiu ne donas bonan frukton, estas dehakata kaj ĵetata
         en fajron.<em class="versenr"> 20</em> Tial per iliaj fruktoj vi konos ilin.<em class="versenr"> 21</em> Ne ĉiu,
         kiu diras al mi: Sinjoro, Sinjoro, eniros en la regnon de la
         ĉielo; sed tiu, kiu plenumas la volon de mia Patro, kiu estas en
         la ĉielo.<em class="versenr"> 22</em> Multaj diros al mi en tiu tago: Sinjoro, Sinjoro, ĉu
         ni ne profetis en via nomo, kaj en via nomo elpelis demonojn, kaj
         en via nomo faris multajn potencaĵojn?<em class="versenr"> 23</em> Kaj tiam mi konfesos al
         ili: Mi neniam konis vin; foriĝu de mi, vi farantoj de
         maljusteco.<em class="versenr"> 24</em> Tial ĉiu, kiu aŭdas ĉi tiujn miajn parolojn kaj
         plenumas ilin, estos komparata al saĝa viro, kiu konstruis sian
         domon sur roko;<em class="versenr"> 25</em> kaj falis pluvo, kaj venis inundoj, kaj blovis
         ventoj, kaj albatis tiun domon, kaj ĝi ne falis; ĉar ĝi estis
         fondita sur roko.<em class="versenr"> 26</em> Kaj ĉiu, kiu aŭdas ĉi tiujn miajn parolojn
         kaj ne plenumas ilin, estos komparata al viro malsaĝa, kiu
         konstruis sian domon sur la sablo;<em class="versenr"> 27</em> kaj falis pluvo, kaj venis
         inundoj, kaj blovis ventoj, kaj sin ĵetis sur tiun domon, kaj ĝi
         falis; kaj granda estis ĝia falo.
      </p>
      <p class="p"><em class="versenr"> 28</em> Kaj kiam Jesuo finis tiujn parolojn, la homamasoj miregis pri
         lia instruado;<em class="versenr"> 29</em> ĉar li instruis ilin, kiel havanta aŭtoritaton,
         kaj ne kiel iliaj skribistoj.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj kiam li malsupreniris de la monto, lin sekvis grandaj
         homamasoj.<em class="versenr"> 2</em> Kaj jen venis al li leprulo kaj adorkliniĝis al li,
         dirante: Sinjoro, se vi volas, vi povas min purigi.<em class="versenr"> 3</em> Kaj li
         etendis la manon kaj tuŝis lin, dirante: Mi volas; estu purigita.
         Kaj tuj lia lepro estis purigita.<em class="versenr"> 4</em> Kaj Jesuo diris al li: Zorgu,
         ke vi diru al neniu. Sed iru, montru vin al la pastro, kaj oferu
         la donon, kiun Moseo ordonis, por atesto al ili.
      </p>
      <p class="p"><em class="versenr"> 5</em> Kaj kiam li eniris en Kapernaumon, venis al li centestro,
         petante lin,<em class="versenr"> 6</em> kaj dirante: Sinjoro, mia knabo kuŝas paralizulo
         en la domo, kaj terure suferas.<em class="versenr"> 7</em> Kaj li diris al li: Mi venos,
         kaj sanigos lin.<em class="versenr"> 8</em> Kaj la centestro responde diris: Sinjoro, mi
         ne estas inda, ke vi venu sub mian tegmenton; sed nur parolu
         vorte, kaj mia knabo saniĝos.<em class="versenr"> 9</em> Ĉar mi ankaŭ estas homo sub
         aŭtoritato, havante soldatojn sub mi; kaj mi diras al ĉi tiu:
         Iru; kaj li iras; kaj al alia: Venu; kaj li venas; kaj al mia
         sklavo: Faru ĉi tion; kaj li ĝin faras.<em class="versenr"> 10</em> Kaj kiam Jesuo tion
         aŭdis, li miris, kaj diris al la sekvantoj: Vere mi diras al vi,
         ke ĉe neniu en Izrael mi trovis tiom da fido.<em class="versenr"> 11</em> Kaj mi diras al
         vi, ke multaj venos el la oriento kaj la okcidento, kaj sidiĝos
         kun Abraham kaj Isaak kaj Jakob en la regno de la ĉielo;<em class="versenr"> 12</em> sed
         la filoj de la regno estos elĵetitaj en la eksteran mallumon; tie
         estos la plorado kaj la grincado de dentoj.<em class="versenr"> 13</em> Kaj Jesuo diris al
         la centestro: Iru; kiel vi kredis, tiel estu farite al vi. Kaj
         lia knabo saniĝis en tiu sama horo.
      </p>
      <p class="p"><em class="versenr"> 14</em> Kaj kiam Jesuo venis en la domon de Petro, li vidis lian
         bopatrinon kuŝanta, malsana de febro.<em class="versenr"> 15</em> Kaj li tuŝis ŝian manon,
         kaj la febro forlasis ŝin; kaj ŝi leviĝis kaj servis al li.<em class="versenr"> 16</em> Kaj kiam vesperiĝis, oni venigis al li multajn demonhavantojn;
         kaj li elpelis la spiritojn per vorto, kaj sanigis ĉiujn
         malsanulojn;<em class="versenr"> 17</em> por ke plenumiĝu tio, kio estis dirita per la
         profeto Jesaja, nome: Li mem prenis niajn malfortaĵojn kaj portis
         niajn malsanojn.
      </p>
      <p class="p"><em class="versenr"> 18</em> Kaj kiam Jesuo vidis ĉirkaŭ si grandan homamason, li ordonis
         transiri al la alia bordo.<em class="versenr"> 19</em> Kaj venis unu skribisto, kaj diris
         al li: Majstro, mi vin sekvos, kien ajn vi iros.<em class="versenr"> 20</em> Kaj Jesuo
         diris al li: La vulpoj havas kavojn, kaj la birdoj de la ĉielo
         havas ripozejojn; sed la Filo de homo ne havas, kie kuŝigi sian
         kapon.<em class="versenr"> 21</em> Kaj alia el la disĉiploj diris al li: Sinjoro, permesu
         al mi unue iri kaj enterigi mian patron.<em class="versenr"> 22</em> Sed Jesuo diris al
         li: Sekvu min, kaj lasu la mortintojn enterigi siajn mortintojn.
      </p>
      <p class="p"><em class="versenr"> 23</em> Kaj kiam li eniris en ŝipeton, liaj disĉiploj lin sekvis.<em class="versenr"> 24</em> Kaj jen okazis granda malsereno sur la maro, tiel ke la ŝipeto
         estis kovrita de la ondoj; sed li dormadis.<em class="versenr"> 25</em> Kaj ili venis, kaj
         vekis lin, dirante: Sinjoro, savu; ni pereas.<em class="versenr"> 26</em> Kaj li diris al
         ili: Kial vi estas timemaj, ho malgrandfiduloj? Tiam li leviĝis,
         kaj admonis la ventojn kaj la maron; kaj fariĝis granda sereno.<em class="versenr"> 27</em> Kaj la homoj miregis, dirante: Kia estas ĉi tiu, ke eĉ la
         ventoj kaj la maro lin obeas?
      </p>
      <p class="p"><em class="versenr"> 28</em> Kaj kiam li venis al la alia bordo, en la landon de la
         Gadaranoj, lin renkontis du demonhavantoj, elvenante el inter la
         tomboj, tre furiozaj, tiel, ke neniu povis preterpasi per tiu
         vojo.<em class="versenr"> 29</em> Kaj jen ili kriis, dirante: Kio estas inter ni kaj vi,
         ho Filo de Dio? ĉu vi venis ĉi tien, por turmenti nin antaŭ la
         tempo?<em class="versenr"> 30</em> Kaj malproksime de ili estis granda grego da porkoj,
         paŝtiĝantaj tie.<em class="versenr"> 31</em> Kaj la demonoj petegis lin, dirante: Se vi
         elpelos nin, forsendu nin en la gregon da porkoj.<em class="versenr"> 32</em> Kaj li diris
         al ili: Iru. Kaj elirinte, ili foriris en la porkojn; kaj jen
         kuris la tuta grego malsupren de la krutaĵo en la maron, kaj
         pereis en la akvoj.<em class="versenr"> 33</em> Kaj la paŝtistoj forkuris kaj iris en la
         urbon, kaj rakontis ĉion, kaj pri la demonhavintoj.<em class="versenr"> 34</em> Kaj jen la
         tuta urbo elvenis renkonte al Jesuo; kaj vidinte lin, ili
         petegis, ke li transiru el iliaj limoj.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj enirinte en ŝipeton, li transiris, kaj venis en sian
         propran urbon.<em class="versenr"> 2</em> Kaj jen oni alportis al li paralizulon, kuŝantan
         sur lito; kaj Jesuo, vidinte ilian fidon, diris al la paralizulo:
         Kuraĝu, filo, viaj pekoj estas pardonitaj.<em class="versenr"> 3</em> Kaj jen iuj el la
         skribistoj diris en si: Ĉi tiu blasfemas.<em class="versenr"> 4</em> Kaj Jesuo, eksciante
         iliajn pensojn, diris: Kial vi pensas malbonon en viaj koroj?<em class="versenr"> 5</em> Ĉar kio estas pli facila, diri: Viaj pekoj estas pardonitaj; aŭ
         diri: Leviĝu kaj piediru?<em class="versenr"> 6</em> Sed por ke vi sciu, ke la Filo de
         homo havas aŭtoritaton sur la tero pardoni pekojn ― tiam li diris
         al la paralizulo: Leviĝu, prenu vian liton, kaj iru al via domo.<em class="versenr"> 7</em> Kaj li leviĝis, kaj iris al sia domo.<em class="versenr"> 8</em> Kaj vidinte tion, la
         homamasoj timis, kaj gloris Dion, kiu donis tian aŭtoritaton al
         homoj.
      </p>
      <p class="p"><em class="versenr"> 9</em> Kaj Jesuo, forpasante de tie, vidis viron nomatan Mateo,
         sidantan ĉe la impostejo; kaj li diris al li: Sekvu min. Kaj li
         stariĝis, kaj sekvis lin.
      </p>
      <p class="p"><em class="versenr"> 10</em> Kaj dum li sidis ĉe manĝo en la domo, jen multaj impostistoj
         kaj pekuloj venis kaj sidiĝis tie kun Jesuo kaj liaj disĉiploj.<em class="versenr"> 11</em> Kaj vidinte tion, la Fariseoj diris al liaj disĉiploj: Kial
         via instruisto manĝas kun impostistoj kaj pekuloj?<em class="versenr"> 12</em> Kaj aŭdinte
         tion, li diris: Ne la sanuloj bezonas kuraciston, sed la
         malsanuloj.<em class="versenr"> 13</em> Sed iru, kaj lernu, kion signifas ĉi tio: Mi
         deziras bonfaradon, sed ne oferon; ĉar mi venis, por alvoki ne
         justulojn, sed pekulojn.
      </p>
      <p class="p"><em class="versenr"> 14</em> Tiam alvenis al li la disĉiploj de Johano, dirante: Kial ni
         kaj la Fariseoj fastas ofte, sed viaj disĉiploj ne fastas?<em class="versenr"> 15</em> Kaj
         Jesuo diris al ili: Ĉu la filoj de la edziĝejo povas malĝoji, dum
         la fianĉo estas kun ili? Sed venos tagoj, kiam la fianĉo estos
         prenita for de ili, kaj tiam ili fastos.<em class="versenr"> 16</em> Kaj neniu alkudras
         flikaĵon el nefulita drapo sur malnovan veston, ĉar la plenigaĵo
         forprenas de la vesto, kaj pli malbona ŝiraĵo fariĝas.<em class="versenr"> 17</em> Ankaŭ
         oni ne enverŝas novan vinon en malnovajn felsakojn; alie la
         felsakoj krevos, kaj la vino elfluos, kaj la felsakoj detruiĝos;
         sed oni enverŝas novan vinon en novajn felsakojn, kaj ambaŭ
         konserviĝas.
      </p>
      <p class="p"><em class="versenr"> 18</em> Dum li tion parolis al ili, jen unu estro, alveninte,
         adorkliniĝis al li, dirante: Mia filino ĵus mortis; sed venu kaj
         metu vian manon sur ŝin, kaj ŝi vivos.<em class="versenr"> 19</em> Kaj Jesuo leviĝis, kaj
         sekvis lin, kaj ankaŭ liaj disĉiploj.<em class="versenr"> 20</em> Kaj jen virino, kiu jam
         dek du jarojn havis sangofluon, venis malantaŭ lin kaj tuŝis la
         randon de lia mantelo;<em class="versenr"> 21</em> ĉar ŝi diris en si: Se mi nur tuŝos
         lian mantelon, mi estos sanigita.<em class="versenr"> 22</em> Kaj Jesuo, sin turninte kaj
         vidinte ŝin, diris: Kuraĝu, filino; via fido vin savis. Kaj en
         tiu sama horo la virino resaniĝis.<em class="versenr"> 23</em> Kaj Jesuo, veninte en la
         domon de la estro kaj vidinte la flutistojn kaj la homamason
         bruantajn,<em class="versenr"> 24</em> diris: Foriru; ĉar la knabineto ne mortis, sed
         dormas. Kaj ili mokridis lin.<em class="versenr"> 25</em> Sed kiam la homamaso estis
         elpelita, li eniris, kaj prenis ŝian manon; kaj la knabineto
         leviĝis.<em class="versenr"> 26</em> Kaj disiris tiu famo en tiun tutan regionon.
      </p>
      <p class="p"><em class="versenr"> 27</em> Kaj kiam Jesuo foriris de tie, du blinduloj sekvis lin,
         kriante kaj dirante: Kompatu nin, ho filo de David.<em class="versenr"> 28</em> Kaj kiam
         li venis en la domon, la blinduloj alvenis al li, kaj Jesuo diris
         al ili: Ĉu vi kredas, ke mi povas fari ĉi tion? Ili diris al li:
         Jes, Sinjoro.<em class="versenr"> 29</em> Tiam li tuŝis iliajn okulojn, dirante: Estu al
         vi laŭ via fido.<em class="versenr"> 30</em> Kaj iliaj okuloj malfermiĝis. Kaj Jesuo
         severe ordonis al ili: Gardu vin, ke neniu tion sciu.<em class="versenr"> 31</em> Sed
         elirinte, ili disvastigis lian famon en tiu tuta regiono.
      </p>
      <p class="p"><em class="versenr"> 32</em> Kaj dum ili eliris, jen oni alportis al li mutan
         demonhavanton.<em class="versenr"> 33</em> Kaj kiam la demono estis elpelita, la mutulo
         parolis; kaj la homamasoj miris, dirante: Neniam tia afero estas
         vidita en Izrael.<em class="versenr"> 34</em> Sed la Fariseoj diris: Per la estro de la
         demonoj li elpelas demonojn.
      </p>
      <p class="p"><em class="versenr"> 35</em> Kaj Jesuo trairis ĉiujn urbojn kaj vilaĝojn, instruante en
         iliaj sinagogoj, kaj predikante la evangelion de la regno, kaj
         sanigante ĉian malsanon kaj ĉian malfortaĵon.<em class="versenr"> 36</em> Kaj vidante la
         homamasojn, li estis kortuŝita pri ili, ĉar ili estis mizerigitaj
         kaj disigitaj, kiel ŝafoj ne havantaj paŝtiston.<em class="versenr"> 37</em> Tiam li diris
         al siaj disĉiploj: La rikolto ja estas abunda, sed la laborantoj
         estas malmultaj.<em class="versenr"> 38</em> Petu do la Sinjoron de la rikolto, ke Li
         sendu laborantojn en Sian rikolton.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Kaj li alvokis al si la dek du disĉiplojn, kaj donis al ili
         aŭtoritaton super malpuraj spiritoj, por elpeli ilin, kaj por
         sanigi ĉian malsanon kaj ĉian malfortaĵon.
      </p>
      <p class="p"><em class="versenr"> 2</em> Kaj la nomoj de la dek du apostoloj estas jenaj: la unua,
         Simon, kiu estis nomata Petro, kaj lia frato Andreo, Jakobo, filo
         de Zebedeo, kaj lia frato Johano,<em class="versenr"> 3</em> Filipo kaj Bartolomeo,
         Tomaso, kaj Mateo, impostisto, Jakobo, filo de Alfeo, kaj Tadeo,<em class="versenr"> 4</em> Simon, la Fervorulo, kaj Judas Iskariota, kiu ankaŭ perfidis
         lin.<em class="versenr"> 5</em> Ĉi tiujn dek du Jesuo forsendis, kaj ordonis al ili,
         dirante:
      </p>
      <p class="p">Ne iru sur vojon de nacianoj, kaj ne eniru en urbon de
         Samarianoj;<em class="versenr"> 6</em> sed iru prefere al la perditaj ŝafoj de la domo de
         Izrael.<em class="versenr"> 7</em> Kaj dum vi iros, prediku, dirante: La regno de la ĉielo
         alproksimiĝis.<em class="versenr"> 8</em> Malsanulojn sanigu, mortintojn levu, leprulojn
         purigu, demonojn elpelu: donace vi ricevis, donace donu.<em class="versenr"> 9</em> Ne
         provizu oron nek arĝenton nek kupron en viajn zonojn,<em class="versenr"> 10</em> nek
         saketon por vojaĝo, nek du tunikojn, nek ŝuojn, nek bastonon; ĉar
         la laboranto meritas sian nutraĵon.<em class="versenr"> 11</em> Kaj en iu ajn urbo aŭ
         vilaĝo, en kiun vi eniros, demandu, kiu tie estas inda; kaj loĝu
         tie, ĝis vi foriros.<em class="versenr"> 12</em> Kaj venante en la domon, salutu ĝin.<em class="versenr"> 13</em> Kaj se la domo estas inda, via paco venu sur ĝin; sed se ĝi ne
         estas inda, via paco revenu al vi.<em class="versenr"> 14</em> Kaj se iu ne akceptos vin,
         nek aŭskultos viajn vortojn, tiam forirante el tiu domo aŭ tiu
         urbo, deskuu la polvon de viaj piedoj.<em class="versenr"> 15</em> Vere mi diras al vi:
         Pli elporteble estos por la lando de Sodom kaj Gomora en la tago
         de juĝado, ol por tiu urbo.
      </p>
      <p class="p"><em class="versenr"> 16</em> Jen mi forsendas vin kiel ŝafojn meze de lupoj; estu do
         prudentaj kiel serpentoj, kaj simplaj kiel kolomboj.<em class="versenr"> 17</em> Sed gardu
         vin kontraŭ la homoj; ĉar ili transdonos vin al sinedrioj, kaj en
         siaj sinagogoj ili vin skurĝos;<em class="versenr"> 18</em> kaj antaŭ provincestrojn kaj
         reĝojn vi estos kondukitaj pro mi, por atesto al ili kaj al la
         nacianoj.<em class="versenr"> 19</em> Sed kiam ili transdonos vin, ne zorgu, kiel aŭ kion
         vi parolos; ĉar estos donita al vi en tiu horo tio, kion vi
         parolos.<em class="versenr"> 20</em> Ĉar parolas ne vi, sed la Spirito de via Patro
         parolas en vi.<em class="versenr"> 21</em> Kaj frato transdonos fraton al morto, kaj patro
         filon; kaj infanoj ribelos kontraŭ gepatroj kaj mortigos ilin.<em class="versenr"> 22</em> Kaj vi estos malamataj de ĉiuj pro mia nomo; sed kiu persistos
         ĝis la fino, tiu estos savita.<em class="versenr"> 23</em> Kaj kiam oni vin persekutos en
         unu urbo, forkuru en alian; ĉar vere mi diras al vi: Vi ne
         trairos la urbojn de Izrael, antaŭ ol venos la Filo de homo.
      </p>
      <p class="p"><em class="versenr"> 24</em> Disĉiplo ne estas super sia instruanto, nek sklavo super sia
         sinjoro.<em class="versenr"> 25</em> Sufiĉas por la disĉiplo, ke li estu kiel lia
         instruanto, kaj la sklavo, kiel lia sinjoro. Se oni nomis la
         dommastron Baal-Zebub, kiom pli ankaŭ liajn domanojn!<em class="versenr"> 26</em> Tial ne
         timu ilin, ĉar nenio estas kovrita, kio ne estos elmontrita, kaj
         nenio kaŝita, kio ne estos konigita.<em class="versenr"> 27</em> Kion mi diras al vi en la
         mallumo, tion parolu en la lumo; kaj kion vi aŭdas en la orelon,
         tion proklamu sur la tegmentoj.<em class="versenr"> 28</em> Kaj ne timu tiujn, kiuj
         mortigas la korpon, sed ne povas mortigi la animon; sed prefere
         timu Tiun, kiu povas pereigi kaj animon kaj korpon en Gehena.<em class="versenr"> 29</em> Ĉu oni ne vendas du paserojn por asaro? tamen unu el ili ne falos
         teren sen via Patro;<em class="versenr"> 30</em> sed eĉ la haroj de via kapo estas ĉiuj
         kalkulitaj.<em class="versenr"> 31</em> Tial ne timu; vi valoras pli, ol multaj paseroj.<em class="versenr"> 32</em> Ĉiun do, kiu konfesos min antaŭ homoj, mi ankaŭ konfesos antaŭ
         mia Patro, kiu estas en la ĉielo.<em class="versenr"> 33</em> Sed kiu malkonfesos min
         antaŭ homoj, tiun mi ankaŭ malkonfesos antaŭ mia Patro, kiu estas
         en la ĉielo.
      </p>
      <p class="p"><em class="versenr"> 34</em> Ne supozu, ke mi venis, por enkonduki pacon sur la teron; mi
         venis, por enkonduki ne pacon, sed glavon.<em class="versenr"> 35</em> Ĉar mi venis, por
         kontraŭmeti viron kontraŭ lian patron, kaj filinon kontraŭ ŝian
         patrinon, kaj bofilinon kontraŭ ŝian bopatrinon;<em class="versenr"> 36</em> kaj la
         domanoj de homo estos liaj malamikoj.<em class="versenr"> 37</em> Kiu amas patron aŭ
         patrinon pli ol min, tiu ne estas inda je mi; kaj kiu amas filon
         aŭ filinon pli ol min, tiu ne estas inda je mi.<em class="versenr"> 38</em> Kaj kiu ne
         prenas sian krucon kaj sekvas post mi, tiu ne estas inda je mi.<em class="versenr"> 39</em> Kiu trovas sian vivon, tiu ĝin perdos; kaj kiu perdas sian
         vivon pro mi, tiu ĝin trovos.
      </p>
      <p class="p"><em class="versenr"> 40</em> Kiu vin akceptas, tiu min akceptas; kaj kiu min akceptas, tiu
         akceptas Tiun, kiu min sendis.<em class="versenr"> 41</em> Kiu akceptas profeton en la
         nomo de profeto, tiu ricevos rekompencon de profeto; kaj kiu
         akceptas justulon en la nomo de justulo, tiu ricevos rekompencon
         de justulo.<em class="versenr"> 42</em> Kaj kiu trinkigos nur tason da malvarma akvo al
         unu el ĉi tiuj malgranduloj en la nomo de disĉiplo, vere mi diras
         al vi, tiu neniel perdos sian rekompencon.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj kiam Jesuo finis siajn ordonojn al siaj dek du disĉiploj,
         li foriris de tie, por instrui kaj prediki en iliaj urboj.
      </p>
      <p class="p"><em class="versenr"> 2</em> Kaj kiam Johano aŭdis en la malliberejo pri la faroj de Kristo,
         li sendis per siaj disĉiploj,<em class="versenr"> 3</em> por diri al li: Ĉu vi estas la
         venonto, aŭ ĉu ni atendu alian?<em class="versenr"> 4</em> Kaj Jesuo responde diris al
         ili: Iru kaj sciigu al Johano tion, kion vi aŭdas kaj vidas:<em class="versenr"> 5</em> blinduloj ricevas vidpovon, kaj lamuloj marŝas, lepruloj estas
         purigitaj, kaj surduloj aŭdas, kaj mortintoj leviĝas, kaj al
         malriĉuloj evangelio estas predikata.<em class="versenr"> 6</em> Kaj feliĉa estas ĉiu, kiu
         ne falpuŝiĝas pro mi.<em class="versenr"> 7</em> Kaj kiam ili foriris, Jesuo komencis
         paroli al la homamasoj pri Johano: Kion vi eliris en la dezerton
         por rigardi? ĉu junkon skuatan de la vento?<em class="versenr"> 8</em> Sed kion vi eliris
         por vidi? ĉu homon mole vestitan? Jen tiuj, kiuj portas molajn
         vestojn, troviĝas en domoj de reĝoj.<em class="versenr"> 9</em> Sed kion vi eliris por
         vidi? ĉu profeton? Jes, mi diras al vi, kaj multe pli ol
         profeton.<em class="versenr"> 10</em> Ĉar li estas tiu, pri kiu estas skribite:
      </p>
      <p class="indent">
         <p class="verse_indent_cont">Jen Mi sendos Mian anĝelon antaŭ via vizaĝo,<br>
            Kaj li preparos antaŭ vi vian vojon.
         </p>
      </p>
      <p class="p"><em class="versenr"> 11</em> Vere mi diras al vi: Inter naskitoj de virinoj ne aperis iu
         pli granda ol Johano, la Baptisto; tamen tiu, kiu estas nur
         malgranda en la regno de la ĉielo, estas pli granda ol li.<em class="versenr"> 12</em> Kaj
         de post la tagoj de Johano, la Baptisto, ĝis nun, la regno de la
         ĉielo estas perfortata, kaj perfortuloj kaptas ĝin.<em class="versenr"> 13</em> Ĉar ĉiuj
         profetoj kaj la leĝo profetis ĝis Johano.<em class="versenr"> 14</em> Kaj se vi volas tion
         ricevi, tiu estas Elija, kiu estis venonta.<em class="versenr"> 15</em> Kiu havas orelon
         por aŭdi, tiu aŭdu.<em class="versenr"> 16</em> Sed al kio mi komparu ĉi tiun generacion?
         Ĝi similas al infanoj, kiuj sidas sur la placoj, kaj vokas al la
         ceteraj,<em class="versenr"> 17</em> dirante: Ni flutis al vi, kaj vi ne dancis; ni
         lamentis, kaj vi ne ploris.<em class="versenr"> 18</em> Ĉar venis Johano, nek manĝante nek
         trinkante, kaj ili diras: Li havas demonon.<em class="versenr"> 19</em> La Filo de homo
         venis, manĝante kaj trinkante, kaj ili diras: Jen manĝegulo kaj
         vindrinkulo, amiko de impostistoj kaj pekuloj! Kaj la saĝeco
         estas pravigita de siaj faroj.
      </p>
      <p class="p"><em class="versenr"> 20</em> Tiam li komencis riproĉi la urbojn, en kiuj estis faritaj la
         plej multaj el liaj potencaj faroj; ĉar ili ne pentis.<em class="versenr"> 21</em> Ve al
         vi, Ĥorazin! Ve al vi, Betsaida! Ĉar se en Tiro kaj Cidon estus
         faritaj tiuj potencaĵoj, kiuj estas faritaj en vi, antaŭ longe
         ili jam pentus en sakaĵo kaj cindro.<em class="versenr"> 22</em> Tamen mi diras al vi:
         Estos pli elporteble por Tiro kaj Cidon en la tago de juĝado, ol
         por vi.<em class="versenr"> 23</em> Kaj vi, Kapernaum! ĉu vi estos altigita ĝis la ĉielo?
         vi malsupreniĝos ĝis Hades; ĉar se en Sodom estus faritaj tiuj
         potencaĵoj, kiuj estas faritaj en vi, ĝi restus ĝis hodiaŭ.<em class="versenr"> 24</em> Tamen mi diras al vi: Estos pli elporteble por la lando de Sodom
         en la tago de juĝado, ol por vi.
      </p>
      <p class="p"><em class="versenr"> 25</em> En tiu tempo Jesuo ekparolis kaj diris: Mi Vin gloras, ho
         Patro, Sinjoro de la ĉielo kaj la tero, ke tion Vi kaŝis for de
         saĝuloj kaj prudentuloj, kaj malkaŝis al infanoj;<em class="versenr"> 26</em> jes, Patro,
         ĉar tiel estis bone antaŭ Vi.<em class="versenr"> 27</em> Ĉio estas transdonita al mi de
         mia Patro, kaj neniu konas la Filon krom la Patro, nek iu konas
         la Patron krom la Filo, kaj tiu, al kiu la Filo volas malkaŝi
         Lin.<em class="versenr"> 28</em> Venu al mi ĉiuj, kiuj estas laborantaj kaj ŝarĝitaj, kaj
         mi vin ripozigos.<em class="versenr"> 29</em> Metu sur vin mian jugon, kaj lernu ĉe mi,
         ĉar mi estas milda kaj korhumila; kaj vi trovos ripozon por viaj
         animoj.<em class="versenr"> 30</em> Ĉar mia jugo estas facila, kaj mia ŝarĝo estas
         malpeza.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">En tiu tempo Jesuo iris en sabato tra la grenkampoj, kaj liaj
         disĉiploj malsatis, kaj komencis deŝiri spikojn, kaj manĝi.<em class="versenr"> 2</em> Sed
         la Fariseoj, vidinte, diris al li: Jen viaj disĉiploj faras tion,
         kio ne estas permesata en sabato.<em class="versenr"> 3</em> Sed li diris al ili: Ĉu vi ne
         legis, kion faris David, kiam malsatis li kaj liaj kunuloj?<em class="versenr"> 4</em> ke
         li eniris en la domon de Dio, kaj manĝis la panojn de propono,
         kiujn manĝi ne estis permesate al li, nek al liaj kunuloj, sed
         nur al la pastroj?<em class="versenr"> 5</em> Kaj ĉu vi ne legis en la leĝo, kiel en
         sabato la pastroj en la templo profanas la sabaton kaj estas
         senkulpaj?<em class="versenr"> 6</em> Sed mi diras al vi, ke alestas ĉi tie io pli granda
         ol la templo.<em class="versenr"> 7</em> Sed se vi komprenus, kion signifas ĉi tio: Mi
         deziras bonfaradon, sed ne oferon; vi ne kondamnus la senkulpajn.<em class="versenr"> 8</em> Ĉar la Filo de homo estas sinjoro de la sabato.
      </p>
      <p class="p"><em class="versenr"> 9</em> Kaj li foriris de tie, kaj eniris en ilian sinagogon;<em class="versenr"> 10</em> kaj
         jen viro, havanta manon velkintan. Kaj oni demandis al li,
         dirante: Ĉu estas permesate sanigi en sabato? por ke ili povu lin
         akuzi.<em class="versenr"> 11</em> Kaj li diris al ili: Kiu el vi, havanta unu ŝafon, se
         ĝi falos en fosaĵon en sabato, ne ekprenos kaj levos ĝin?<em class="versenr"> 12</em> Kiom
         do viro superas ŝafon! Tial estas permesate bonfari en sabato.<em class="versenr"> 13</em> Tiam li diris al la viro: Etendu vian manon. Kaj ĉi tiu etendis
         ĝin, kaj ĝi tute resaniĝis kiel la alia.<em class="versenr"> 14</em> Sed la Fariseoj
         eliris, kaj konsiliĝis kontraŭ li, kiamaniere lin pereigi.<em class="versenr"> 15</em> Kaj
         Jesuo, eksciante, foriris de tie, kaj multaj lin sekvis; kaj li
         sanigis ilin ĉiujn,<em class="versenr"> 16</em> kaj admonis ilin, ke ili ne konatigu lin;<em class="versenr"> 17</em> por ke plenumiĝu tio, kio estis dirita per la profeto Jesaja,
         nome:
      </p>
      <p class="indent">
         <p class="verse_indent"><span class="versenr_indent">18</span> <span class="versetext_indent">Jen estas Mia servanto, kiun Mi elektis,<br>
               Mia amata, en kiu Mia animo havas plezuron.<br>
               Mi metos Mian Spiriton sur lin;<br>
               Kaj li proklamos justecon al la nacioj.</span></p>
         <p class="verse_indent"><span class="versenr_indent">19</span> <span class="versetext_indent">Li ne disputados, nek laŭte krios;<br>
               Kaj oni ne aŭdos sur la stratoj lian voĉon.</span></p>
         <p class="verse_indent"><span class="versenr_indent">20</span> <span class="versetext_indent">Kanon rompetitan li ne rompos,<br>
               Kaj meĉon senfajriĝantan li ne estingos,<br>
               Ĝis li elsendos juĝon por venko.</span></p>
         <p class="verse_indent"><span class="versenr_indent">21</span> <span class="versetext_indent">Kaj al lia nomo esperos la nacioj.</span></p>
      </p>
      <p class="p"><em class="versenr"> 22</em> Tiam oni kondukis al li demonhavanton, blindan kaj mutan; kaj
         li sanigis lin, tiel ke la mutulo parolis kaj vidis.<em class="versenr"> 23</em> Kaj miris
         ĉiuj homamasoj, kaj diris: Ĉu ĉi tiu estas la filo de David?<em class="versenr"> 24</em> Sed la Fariseoj, aŭdinte, diris: Ĉi tiu ne elpelas demonojn krom
         per Baal-Zebub, estro de la demonoj.<em class="versenr"> 25</em> Kaj sciante iliajn
         pensojn, li diris al ili: Ĉiu regno dividita kontraŭ si
         dezertiĝas, kaj ĉiu urbo aŭ domo dividita kontraŭ si ne starados;<em class="versenr"> 26</em> kaj se Satano elpelas Satanon, li estas dividita kontraŭ si;
         kiel do staros lia regno?<em class="versenr"> 27</em> Kaj se mi per Baal-Zebub elpelas
         demonojn, per kiu viaj filoj elpelas ilin? tial ili estos viaj
         juĝantoj.<em class="versenr"> 28</em> Sed se mi per la Spirito de Dio elpelas demonojn,
         tiam la regno de Dio estas veninta sur vin.<em class="versenr"> 29</em> Kaj kiel oni povas
         eniri en la domon de la fortulo kaj trarabi liajn posedaĵojn, se
         unue li ne ligos la fortulon? kaj poste li trarabos lian domon.<em class="versenr"> 30</em> Kiu ne estas kun mi, tiu estas kontraŭ mi; kaj kiu ne kolektas
         kun mi, tiu disĵetas.<em class="versenr"> 31</em> Tial mi diras al vi: Ĉia peko kaj ĉia
         blasfemo estos pardonita el homoj; sed la blasfemo kontraŭ la
         Spirito ne estos pardonita.<em class="versenr"> 32</em> Kaj al iu, kiu parolos vorton
         kontraŭ la Filo de homo, tio estos pardonita; sed al iu, kiu
         parolos kontraŭ la Sankta Spirito, tio ne estos pardonita en ĉi
         tiu mondo, nek en la venonta.<em class="versenr"> 33</em> Aŭ faru la arbon bona kaj ĝian
         frukton bona, aŭ faru la arbon malbona kaj ĝian frukton malbona;
         ĉar la arbo estas konata per la frukto.<em class="versenr"> 34</em> Ho vipuridoj! kiel vi
         povas paroli bonaĵojn, estante malbonaj? ĉar el la abundo de la
         koro la buŝo parolas.<em class="versenr"> 35</em> La bona homo el sia bona trezoro elmetas
         bonaĵojn; kaj la malbona homo el sia malbona trezoro elmetas
         malbonaĵojn.<em class="versenr"> 36</em> Kaj mi diras al vi, ke pro ĉiu senutila vorto,
         kiun homoj parolos, ili donos respondon en la tago de juĝado.<em class="versenr"> 37</em> Ĉar laŭ viaj vortoj vi estos pravigitaj, kaj laŭ viaj vortoj vi
         estos kondamnitaj.
      </p>
      <p class="p"><em class="versenr"> 38</em> Tiam iuj el la skribistoj kaj Fariseoj respondis al li,
         dirante: Majstro, ni deziras vidi signon de vi.<em class="versenr"> 39</em> Sed li
         respondis kaj diris al ili: Malbona kaj adultema generacio serĉas
         signon; kaj neniu signo estos donita al ĝi krom la signo de la
         profeto Jona;<em class="versenr"> 40</em> ĉar kiel Jona estis tri tagojn kaj tri noktojn
         en la ventro de la marmonstro, tiel la Filo de homo estos tri
         tagojn kaj tri noktojn en la koro de la tero.<em class="versenr"> 41</em> Viroj Nineveanoj
         staros en la juĝado kun ĉi tiu generacio, kaj kondamnos ĝin; ĉar
         ili pentis pro la predikado de Jona; kaj jen iu pli granda ol
         Jona estas ĉi tie.<em class="versenr"> 42</em> La reĝino de la sudo leviĝos en la juĝado
         kun ĉi tiu generacio, kaj kondamnos ĝin; ĉar ŝi venis el la finoj
         de la tero, por aŭskulti la saĝon de Salomono; kaj jen iu pli
         granda ol Salomono estas ĉi tie.<em class="versenr"> 43</em> Sed kiam la malpura spirito
         eliras el homo, ĝi trairas tra senakvaj lokoj, serĉante ripozon,
         sed ne trovas ĝin.<em class="versenr"> 44</em> Tiam ĝi diras: Mi reiros al mia domo, el
         kie mi eliris. Kaj alveninte, ĝi trovas ĝin vakanta, balaita, kaj
         ornamita.<em class="versenr"> 45</em> Tiam ĝi iras, kaj kunprenas al si sep aliajn
         spiritojn pli malbonajn ol ĝi mem, kaj ili eniras kaj loĝas tie;
         kaj la fina stato de tiu homo fariĝas pli malbona, ol la unua.
         Tiel estos ankaŭ al ĉi tiu malbona generacio.
      </p>
      <p class="p"><em class="versenr"> 46</em> Dum li ankoraŭ parolis al la homamasoj, jen lia patrino kaj
         liaj fratoj staris ekstere, dezirantaj paroli kun li.<em class="versenr"> 47</em> Kaj iu
         diris al li: Jen via patrino kaj viaj fratoj staras ekstere,
         dezirantaj paroli kun vi.<em class="versenr"> 48</em> Sed li responde diris al tiu, kiu
         parolis al li: Kiu estas mia patrino? kaj kiuj estas miaj fratoj?<em class="versenr"> 49</em> Kaj etendinte la manon al siaj disĉiploj, li diris: Jen mia
         patrino kaj miaj fratoj!<em class="versenr"> 50</em> Ĉar kiu ajn faros la volon de mia
         Patro, kiu estas en la ĉielo, tiu estas mia frato kaj mia fratino
         kaj mia patrino.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">En tiu tago Jesuo eliris el la domo kaj sidiĝis apud la maro.<em class="versenr"> 2</em> Kaj kolektiĝis al li grandaj homamasoj, tiel ke li eniris en
         ŝipeton, kaj sidis; kaj la tuta homamaso staris sur la marbordo.<em class="versenr"> 3</em> Kaj li multe parolis al ili per paraboloj, dirante: Jen semisto
         eliris, por semi;<em class="versenr"> 4</em> kaj dum li semis, iuj semoj falis apud la
         vojo, kaj la birdoj venis kaj formanĝis ilin;<em class="versenr"> 5</em> kaj aliaj falis
         sur ŝtonajn lokojn, kie ili ne havis multe da tero; kaj tuj ili
         ekkreskis, ĉar ili ne havis profundecon de tero;<em class="versenr"> 6</em> kaj kiam la
         suno leviĝis, ili brulsekiĝis, kaj ĉar ili ne havis radikon, ili
         forvelkis.<em class="versenr"> 7</em> Kaj aliaj falis inter dornojn, kaj la dornoj kreskis
         kaj sufokis ilin;<em class="versenr"> 8</em> kaj aliaj falis sur la bonan teron, kaj donis
         frukton, jen centoble, jen sesdekoble, jen tridekoble.<em class="versenr"> 9</em> Kiu
         havas orelojn, tiu aŭdu.
      </p>
      <p class="p"><em class="versenr"> 10</em> Kaj la disĉiploj venis, kaj diris al li: Kial vi parolas al
         ili per paraboloj?<em class="versenr"> 11</em> Kaj li respondis kaj diris al ili: Al vi
         estas donite scii la misterojn de la regno de la ĉielo, sed al
         ili ne estas donite.<em class="versenr"> 12</em> Ĉar kiu ajn havas, al tiu estos donite,
         kaj li havos abundon; sed kiu ajn ne havas, for de tiu estos
         prenita eĉ tio, kion li havas.<em class="versenr"> 13</em> Tial mi parolas al ili per
         paraboloj; ĉar vidante, ili ne rimarkas, kaj aŭdante, ili ne
         aŭdas nek komprenas.<em class="versenr"> 14</em> Kaj por ili plenumiĝis tiu profetaĵo de
         Jesaja, kiu diras:
      </p>
      <p class="indent">
         <p class="verse_indent_cont">Aŭdante, vi aŭdos, sed ne komprenos;<br>
            Kaj vidante, vi vidos, sed ne rimarkos;
         </p>
         <p class="verse_indent"><span class="versenr_indent">15</span> <span class="versetext_indent">Ĉar la koro de tiu popolo grasiĝis,<br>
               Kaj iliaj oreloj aŭdas malklare,<br>
               Kaj siajn okulojn ili fermis;<br>
               Por ke ili ne vidu per siaj okuloj,<br>
               Kaj ne aŭdu per siaj oreloj,<br>
               Kaj ne komprenu per sia koro,<br>
               Kaj ne rekonvertiĝu,<br>
               Kaj ke Mi ne sanigu ilin.</span></p>
      </p>
      <p class="p"><em class="versenr"> 16</em> Sed feliĉaj estas viaj okuloj, ĉar ili vidas; kaj viaj oreloj,
         ĉar ili aŭdas.<em class="versenr"> 17</em> Vere mi diras al vi, ke multaj profetoj kaj
         justuloj deziris vidi tion, kion vi vidas, sed ili ne vidis; kaj
         aŭdi tion, kion vi aŭdas, sed ili ne aŭdis.<em class="versenr"> 18</em> Vi do aŭdu la
         parabolon de la semisto.<em class="versenr"> 19</em> Kiam iu aŭdas la vorton de la regno
         kaj ne komprenas ĝin, tiam venas la malbonulo, kaj forprenas
         tion, kio estas semita en lia koro. Ĉi tiu estas la ricevinta
         semon apud la vojo.<em class="versenr"> 20</em> Kaj tiu, kiu ricevis semon sur la ŝtonaj
         lokoj, estas tiu, kiu aŭdas la vorton kaj tuj kun ĝojo akceptas
         ĝin;<em class="versenr"> 21</em> sed li ne havas radikon en si, sed restas nur portempe,
         kaj kiam venas sufero aŭ persekuto pro la vorto, tuj li
         falpuŝiĝas.<em class="versenr"> 22</em> Kaj kiu ricevis semon inter la dornoj, estas tiu,
         kiu aŭdas la vorton; sed la zorgoj de la mondo kaj la trompo de
         riĉo sufokas la vorton, kaj li fariĝas senfrukta.<em class="versenr"> 23</em> Kaj kiu
         ricevis semon sur la bona tero, estas tiu, kiu aŭdas la vorton
         kaj komprenas ĝin; kaj tiu ja portas frukton, kaj donas, jen
         centoble, jen sesdekoble, jen tridekoble.
      </p>
      <p class="p"><em class="versenr"> 24</em> Alian parabolon li proponis al ili, dirante: La regno de la
         ĉielo similas al homo, kiu semis bonan semon en sia kampo;<em class="versenr"> 25</em> sed
         dum homoj dormis, lia malamiko venis kaj semis lolon meze de la
         tritiko, kaj foriris.<em class="versenr"> 26</em> Kaj kiam la trunketo kreskis kaj donis
         frukton, tiam aperis ankaŭ la lolo.<em class="versenr"> 27</em> Kaj la sklavoj de la
         dommastro venis, kaj diris al li: Sinjoro, ĉu vi ne semis bonan
         semon en via kampo? De kie do ĝi havas lolon?<em class="versenr"> 28</em> Kaj li diris al
         ili: Iu malamiko faris tion. Kaj la sklavoj diris al li: Ĉu vi do
         volas, ke ni iru kaj kolektu ĝin?<em class="versenr"> 29</em> Sed li diris: Ne; por ke,
         kolektante la lolon, vi ne elradikigu ankaŭ la tritikon.<em class="versenr"> 30</em> Lasu
         al ambaŭ kreski kune ĝis la rikolto; kaj en la tempo de la
         rikolto mi diros al la rikoltistoj: Kolektu unue la lolon, kaj
         ligu ĝin en faskojn, por bruligi ĝin; sed kolektu la tritikon en
         mian grenejon.
      </p>
      <p class="p"><em class="versenr"> 31</em> Alian parabolon li proponis al ili, dirante: La regno de la
         ĉielo similas al sinapa semeto, kiun viro prenis kaj semis en sia
         kampo;<em class="versenr"> 32</em> ĝi vere estas pli malgranda ol ĉiuj semoj, sed
         kreskinte, ĝi estas pli granda ol la legomoj, kaj fariĝas arbo,
         tiel ke venas la birdoj de la ĉielo kaj loĝas en ĝiaj branĉoj.
      </p>
      <p class="p"><em class="versenr"> 33</em> Alian parabolon li parolis al ili: La regno de la ĉielo
         similas al fermentaĵo, kiun virino prenis kaj kaŝis en tri
         mezurojn da faruno, ĝis la tuto fermentis.
      </p>
      <p class="p"><em class="versenr"> 34</em> Ĉion tion parolis Jesuo per paraboloj al la homamasoj, kaj sen
         parabolo li parolis nenion al ili;<em class="versenr"> 35</em> por ke plenumiĝu tio, kio
         estis dirita per la profeto, nome:
      </p>
      <p class="indent">
         <p class="verse_indent_cont">Mi malfermos per sentenco mian buŝon;<br>
            Mi eldiros enigmojn el tempo antikva.
         </p>
      </p>
      <p class="p"><em class="versenr"> 36</em> Tiam forsendinte la homamasojn, li venis en la domon; kaj liaj
         disĉiploj venis al li, dirante: Klarigu al ni la parabolon pri la
         lolo de la kampo.<em class="versenr"> 37</em> Kaj responde li diris: Tiu, kiu semas la
         bonan semon, estas la Filo de homo;<em class="versenr"> 38</em> kaj la kampo estas la
         mondo; kaj la bonaj semoj estas la filoj de la regno; kaj la lolo
         estas la filoj de la malbonulo;<em class="versenr"> 39</em> kaj la malamiko, kiu ilin
         semis, estas la diablo; kaj la rikolto estas la fino de la
         mondaĝo; kaj la rikoltistoj estas anĝeloj.<em class="versenr"> 40</em> Kiel do la lolo
         estas kolektita kaj bruligita per fajro, tiel estos ĉe la fino de
         la mondaĝo.<em class="versenr"> 41</em> La Filo de homo elsendos siajn anĝelojn, kaj ili
         kolektos el lia regno ĉiun falpuŝilon, kaj ĉiujn, kiuj faras
         maljustecon,<em class="versenr"> 42</em> kaj ĵetos ilin en la fornon de fajro; tie estos
         la plorado kaj la grincado de dentoj.<em class="versenr"> 43</em> Tiam la justuloj brilos
         kiel la suno en la regno de sia Patro. Kiu havas orelojn, tiu
         aŭdu.
      </p>
      <p class="p"><em class="versenr"> 44</em> La regno de la ĉielo similas al kaŝita en kampo trezoro, kiun
         viro trovis kaj kaŝis, kaj pro ĝojo li iras kaj vendas ĉion, kion
         li posedas, kaj aĉetas tiun kampon.
      </p>
      <p class="p"><em class="versenr"> 45</em> Cetere, la regno de la ĉielo similas al komercisto, serĉanta
         belajn perlojn;<em class="versenr"> 46</em> kaj trovinte unu multevaloran perlon, li iris
         kaj vendis ĉion, kion li posedis, kaj aĉetis ĝin.
      </p>
      <p class="p"><em class="versenr"> 47</em> Plue, la regno de la ĉielo similas al reto, kiu estis ĵetita
         en la maron kaj kolektis el ĉiu speco,<em class="versenr"> 48</em> kaj kiun, kiam ĝi
         pleniĝis, oni suprentiris al la marbordo; kaj sidiĝinte, ili
         kolektis la bonajn en ujojn, sed la malbonajn ili ĵetis eksteren.<em class="versenr"> 49</em> Tiel estos en la fino de la mondaĝo: la anĝeloj eliros, kaj
         apartigos la malbonulojn el inter la justuloj,<em class="versenr"> 50</em> kaj ĵetos ilin
         en la fornon de fajro; tie estos la plorado kaj la grincado de
         dentoj.
      </p>
      <p class="p"><em class="versenr"> 51</em> Ĉu vi komprenis ĉion tion? Ili diris al li: Jes.<em class="versenr"> 52</em> Kaj li
         diris al ili: Tial ĉiu skribisto, disĉipligita en la regnon de la
         ĉielo, similas al dommastro, kiu elportas el sia trezorejo
         objektojn novajn kaj malnovajn.
      </p>
      <p class="p"><em class="versenr"> 53</em> Kaj kiam Jesuo finis tiujn parabolojn, li foriris de tie.<em class="versenr"> 54</em> Kaj veninte en sian patrujon, li instruis ilin en ilia sinagogo,
         tiel ke ili miris, kaj diris: De kie ĉi tiu viro havas tian
         saĝecon kaj la potencaĵojn?<em class="versenr"> 55</em> Ĉu ĉi tiu ne estas la filo de la
         ĉarpentisto? ĉu lia patrino ne estas nomata Maria? kaj liaj
         fratoj Jakobo kaj Joses kaj Simon kaj Judas?<em class="versenr"> 56</em> Kaj ĉu liaj
         fratinoj ne estas ĉiuj ĉe ni? De kie do li ĉion tion havas?<em class="versenr"> 57</em> Kaj ili ofendiĝis pro li. Sed Jesuo diris al ili: Profeto ne
         estas sen honoro, krom en sia patrujo kaj en sia domo.<em class="versenr"> 58</em> Kaj pro
         ilia nekredemo li faris tie ne multajn potencaĵojn.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">En tiu tempo la tetrarĥo Herodo aŭdis la famon pri Jesuo,<em class="versenr"> 2</em> kaj
         diris al siaj servantoj: Tiu estas Johano, la Baptisto; li
         leviĝis el la mortintoj, kaj tial tiuj potencaĵoj energias en li.<em class="versenr"> 3</em> Ĉar Herodo jam arestis Johanon kaj ligis lin kaj metis lin en
         malliberejon pro Herodias, kiu estis edzino de lia frato Filipo.<em class="versenr"> 4</em> Ĉar Johano diris al li: Ne decas, ke vi havu ŝin.<em class="versenr"> 5</em> Kaj
         dezirante mortigi lin, li timis la popolon, ĉar oni opiniis lin
         profeto.<em class="versenr"> 6</em> Sed kiam venis la naskotaga festo de Herodo, la filino
         de Herodias dancis en la mezo, kaj plaĉis al Herodo.<em class="versenr"> 7</em> Tiam li
         ĵure promesis doni al ŝi ion ajn, kion ŝi petos.<em class="versenr"> 8</em> Kaj ŝi,
         instigite de sia patrino, diris: Donu al mi ĉi tie sur plado la
         kapon de Johano, la Baptisto.<em class="versenr"> 9</em> Kaj la reĝo malĝojis; tamen pro
         siaj ĵuroj kaj pro la kunmanĝantoj li ordonis doni ĝin;<em class="versenr"> 10</em> kaj
         sendinte, li senkapigis Johanon en la malliberejo.<em class="versenr"> 11</em> Kaj oni
         alportis lian kapon sur plado, kaj donis ĝin al la knabino, kaj
         ŝi alportis ĝin al sia patrino.<em class="versenr"> 12</em> Kaj liaj disĉiploj venis kaj
         forportis la korpon kaj enterigis ĝin, kaj ili iris kaj rakontis
         tion al Jesuo.
      </p>
      <p class="p"><em class="versenr"> 13</em> Kaj Jesuo, aŭdinte, foriris de tie en ŝipeto al dezerta loko
         aparte; kaj la homamasoj, aŭdinte, sekvis lin, piedirante el la
         urboj.<em class="versenr"> 14</em> Kaj li elvenis, kaj vidis grandan homamason, kaj li
         kortuŝiĝis pri ili, kaj sanigis iliajn malsanulojn.<em class="versenr"> 15</em> Kaj kiam
         venis la vespero, liaj disĉiploj venis al li, dirante: La loko
         estas dezerta, kaj la horo jam pasis; forsendu la homamason, por
         ke ili iru en la vilaĝojn kaj aĉetu por si manĝaĵon.<em class="versenr"> 16</em> Sed Jesuo
         diris al ili: Ili ne bezonas foriri; vi donu al ili manĝi.<em class="versenr"> 17</em> Kaj
         ili diris al li: Ni nenion havas ĉi tie, krom kvin panoj kaj du
         fiŝoj.<em class="versenr"> 18</em> Kaj li diris: Alportu ilin ĉi tien al mi.<em class="versenr"> 19</em> Kaj li
         ordonis al la homamasoj sidiĝi sur la herbo; kaj li prenis la
         kvin panojn kaj la du fiŝojn, kaj suprenrigardinte al la ĉielo,
         li benis kaj dispecigis la panojn, kaj donis al la disĉiploj, kaj
         la disĉiploj al la homamasoj.<em class="versenr"> 20</em> Kaj ĉiuj manĝis kaj satiĝis; kaj
         oni kolektis da postrestintaj fragmentoj dek du plenajn korbojn.<em class="versenr"> 21</em> Kaj la manĝantoj estis ĉirkaŭ kvin mil viroj, krom virinoj kaj
         infanoj.
      </p>
      <p class="p"><em class="versenr"> 22</em> Kaj tuj li devigis la disĉiplojn eniri en la ŝipeton kaj iri
         antaŭ li al la alia bordo, ĝis li forsendos la homamason.<em class="versenr"> 23</em> Kaj
         forsendinte la homamason, li supreniris sur la monton sola, por
         preĝi; kaj kiam vesperiĝis, li estis tie sola.<em class="versenr"> 24</em> Sed la ŝipeto
         jam estis meze de la maro, turmentata de la ondoj; ĉar la vento
         estis kontraŭa.<em class="versenr"> 25</em> Kaj en la kvara gardoparto de la nokto li
         venis al ili, irante sur la maro.<em class="versenr"> 26</em> Sed la disĉiploj, vidante
         lin iranta sur la maro, maltrankviliĝis, dirante: Jen fantomo;
         kaj ili ekkriis pro timo.<em class="versenr"> 27</em> Sed tuj Jesuo parolis al ili,
         dirante: Kuraĝu; ĝi estas mi; ne timu.<em class="versenr"> 28</em> Kaj responde al li
         Petro diris: Sinjoro, se ĝi estas vi, ordonu min veni al vi sur
         la akvo.<em class="versenr"> 29</em> Kaj li diris: Venu. Kaj Petro, malsuprenirinte el la
         ŝipeto, iris sur la akvo, por veni al Jesuo.<em class="versenr"> 30</em> Sed vidante la
         venton, li timis, kaj komencante subakviĝi, li ekkriis, dirante:
         Sinjoro, savu min.<em class="versenr"> 31</em> Kaj tuj Jesuo etendis la manon kaj ektenis
         lin, dirante al li: Ho malgrandfidulo, kial vi dubis?<em class="versenr"> 32</em> Kaj kiam
         ili supreniris en la ŝipeton, la vento ĉesiĝis.<em class="versenr"> 33</em> Kaj tiuj, kiuj
         estis en la ŝipeto, adorkliniĝis al li, dirante: Vere vi estas
         Filo de Dio.
      </p>
      <p class="p"><em class="versenr"> 34</em> Kaj transirinte, ili alvenis teren ĉe Genesaret.<em class="versenr"> 35</em> Kaj kiam
         la viroj de tiu loko ekkonis lin, ili sendis en la tutan
         ĉirkaŭaĵon, kaj venigis al li ĉiujn malsanulojn;<em class="versenr"> 36</em> kaj ili petis
         lin, ke ili nur tuŝu la randon de lia mantelo; kaj ĉiuj, kiuj
         tuŝis, estis tute resanigitaj.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Tiam alvenis al Jesuo el Jerusalem Fariseoj kaj skribistoj,
         dirante:<em class="versenr"> 2</em> Kial viaj disĉiploj transpaŝas la tradicion de la
         antaŭuloj? ĉar ili ne lavas siajn manojn, kiam ili manĝas panon.<em class="versenr"> 3</em> Kaj li responde diris al ili: Kial vi ankaŭ transpaŝas la
         ordonon de Dio per via tradicio?<em class="versenr"> 4</em> Ĉar Dio diris: Respektu vian
         patron kaj vian patrinon; kaj: Kiu malbenas sian patron aŭ sian
         patrinon, tiu nepre mortu.<em class="versenr"> 5</em> Sed vi diras: Se iu diros al sia
         patro aŭ al sia patrino: Oferdono estu tio, per kio vi povus
         profiti de mi,<em class="versenr"> 6</em> tiu ne devas respekti sian patron aŭ sian
         patrinon. Kaj vi vantigis la vorton de Dio per via tradicio.<em class="versenr"> 7</em> Ho
         hipokrituloj, bone profetis Jesaja pri vi, dirante:
      </p>
      <p class="indent">
         <p class="verse_indent"><span class="versenr_indent">8</span> <span class="versetext_indent">Ĉi tiu popolo honoras Min per siaj lipoj,<br>
               Sed ilia koro estas malproksime de Mi.</span></p>
         <p class="verse_indent"><span class="versenr_indent">9</span> <span class="versetext_indent">Sed vane ili Min adoras,<br>
               Instruante kiel doktrinojn ordonojn de homoj.</span></p>
      </p>
      <p class="p"><em class="versenr"> 10</em> Kaj alvokinte al si la homamason, li diris al ili: Aŭskultu
         kaj komprenu:<em class="versenr"> 11</em> Ne tio, kio eniras en la buŝon, profanas la
         homon; sed kio eliras el la buŝo, tio profanas la homon.<em class="versenr"> 12</em> Tiam
         veninte, la disĉiploj diris al li: Ĉu vi scias, ke la Fariseoj
         ofendiĝis, kiam ili aŭdis tiun diron?<em class="versenr"> 13</em> Sed li responde diris:
         Ĉiu kreskaĵo, kiun mia ĉiela Patro ne plantis, estos
         elradikigita.<em class="versenr"> 14</em> Lasu ilin; ili estas blindaj kondukantoj de
         blinduloj. Kaj se blindulo kondukos blindulon, ambaŭ falos en
         fosaĵon.<em class="versenr"> 15</em> Kaj Petro responde diris al li: Klarigu al ni tiun
         parabolon.<em class="versenr"> 16</em> Kaj li diris: Ĉu vi ankaŭ estas eĉ ankoraŭ sen
         kompreno?<em class="versenr"> 17</em> Ĉu vi ne konscias, ke ĉio, eniranta en la buŝon,
         pasas en la ventron kaj estas elĵetata en apartan lokon?<em class="versenr"> 18</em> Sed
         tio, kio eliras el la buŝo, elvenas el la koro, kaj profanas la
         homon.<em class="versenr"> 19</em> Ĉar el la koro eliras malvirtaj pensoj, mortigoj,
         adultoj, malĉastaĵoj, ŝteloj, falsatestoj, blasfemoj:<em class="versenr"> 20</em> jen tio,
         kio profanas la homon, sed manĝi kun manoj nelavitaj ne profanas
         la homon.
      </p>
      <p class="p"><em class="versenr"> 21</em> Kaj elirinte de tie, Jesuo foriris en la regionojn apud Tiro
         kaj Cidon.<em class="versenr"> 22</em> Kaj jen virino Kanaana, veninte el tiuj limlandoj,
         kriis, dirante: Ho Sinjoro, filo de David, kompatu min; mia
         filino estas terure turmentata de demono.<em class="versenr"> 23</em> Sed li ne respondis
         al ŝi eĉ unu vorton. Kaj alveninte, liaj disĉiploj petis lin,
         dirante: Forsendu ŝin, ĉar ŝi krias post ni.<em class="versenr"> 24</em> Kaj li responde
         diris: Mi ne estas sendita, krom al la perditaj ŝafoj el la domo
         de Izrael.<em class="versenr"> 25</em> Sed ŝi venis kaj adorkliniĝis al li, dirante:
         Sinjoro, helpu min.<em class="versenr"> 26</em> Sed li responde diris: Ne decas preni la
         panon de la infanoj kaj ĵeti ĝin al la hundetoj.<em class="versenr"> 27</em> Sed ŝi diris:
         Jes, Sinjoro; ĉar eĉ la hundetoj manĝas el la panpecetoj, kiuj
         falas de la tablo de iliaj sinjoroj.<em class="versenr"> 28</em> Tiam responde Jesuo diris
         al ŝi: Ho virino, granda estas via fido; estu al vi, kiel vi
         volas. Kaj ŝia filino estis sanigita de post tiu horo.
      </p>
      <p class="p"><em class="versenr"> 29</em> Kaj transirinte de tie, Jesuo venis apud la maron de Galileo;
         kaj suprenirinte sur la monton, li sidiĝis tie.<em class="versenr"> 30</em> Kaj alvenis al
         li grandaj homamasoj, havante kun si homojn lamajn, blindajn,
         mutajn, kriplajn, kun multaj aliaj, kaj metis ilin apud liajn
         piedojn; kaj li sanigis ilin;<em class="versenr"> 31</em> tiel ke la homamaso miris,
         vidante mutulojn parolantaj, kriplulojn sanaj, kaj lamulojn
         piedirantaj, kaj blindulojn vidantaj; kaj ili gloris la Dion de
         Izrael.
      </p>
      <p class="p"><em class="versenr"> 32</em> Kaj Jesuo, alvokinte al si siajn disĉiplojn, diris: Mi
         kortuŝiĝas pro la homamaso, ĉar jam tri tagojn ili restas ĉe mi,
         kaj nenion havas manĝi; kaj mi ne volas forsendi ilin fastantaj,
         por ke ili ne laciĝu sur la vojo.<em class="versenr"> 33</em> Kaj la disĉiploj diris al
         li: De kie ni povas ricevi en la dezerto tiom da panoj, por
         satigi tiom da homoj?<em class="versenr"> 34</em> Kaj Jesuo diris al ili: Kiom da panoj vi
         havas? Kaj ili diris: Sep, kaj kelkajn malgrandajn fiŝojn.<em class="versenr"> 35</em> Kaj
         li ordonis al la homamaso sidiĝi sur la tero;<em class="versenr"> 36</em> kaj li prenis la
         sep panojn kaj la fiŝojn; kaj doninte dankon, li dispecigis ilin,
         kaj donis al la disĉiploj, kaj la disĉiploj al la homamasoj.<em class="versenr"> 37</em> Kaj ĉiuj manĝis kaj satiĝis; kaj oni kolektis da postrestintaj
         fragmentoj sep korbegojn plenajn.<em class="versenr"> 38</em> Kaj la manĝantoj estis kvar
         mil viroj, krom virinoj kaj infanoj.<em class="versenr"> 39</em> Kaj forsendinte la
         homamasojn, li eniris en la ŝipeton, kaj venis en la regionojn de
         Magadan.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Kaj alvenis la Fariseoj kaj la Sadukeoj, kaj por provi lin
         postulis, ke li montru al ili signon el la ĉielo.<em class="versenr"> 2</em> Kaj responde
         li diris al ili: Kiam vesperiĝas, vi diras: Estos bona vetero,
         ĉar la ĉielo ruĝiĝas;<em class="versenr"> 3</em> kaj frumatene: Estos hodiaŭ malbona
         vetero, ĉar la ĉielo ruĝiĝas kolere. La vizaĝon de la ĉielo vi
         povas juĝi, sed la signojn de la tempo vi ne povas.<em class="versenr"> 4</em> Generacio
         malbona kaj adultema serĉas signon; kaj signo ne estos donita al
         ĝi, krom la signo de Jona. Kaj lasinte ilin, li foriris.
      </p>
      <p class="p"><em class="versenr"> 5</em> Kaj la disĉiploj, transirinte al la alia bordo, forgesis preni
         panojn.<em class="versenr"> 6</em> Sed Jesuo diris al ili: Zorgu, kaj gardu vin kontraŭ la
         fermentaĵo de la Fariseoj kaj Sadukeoj.<em class="versenr"> 7</em> Kaj ili diskutis inter
         si, dirante: Ĉar ni ne prenis panojn.<em class="versenr"> 8</em> Sed Jesuo, eksciante
         tion, diris: Kial vi diskutas inter vi, ho malgrandfiduloj, pro
         tio, ke vi ne prenis panojn?<em class="versenr"> 9</em> Ĉu vi ankoraŭ ne konscias, nek
         memoras la kvin panojn de la kvin mil, kaj kiom da korboj vi
         kolektis?<em class="versenr"> 10</em> Nek la sep panojn de la kvar mil, kaj kiom da
         korbegoj vi kolektis?<em class="versenr"> 11</em> Kial vi ne komprenas, ke ne pri panoj mi
         diris al vi: Gardu vin kontraŭ la fermentaĵo de la Fariseoj kaj
         Sadukeoj?<em class="versenr"> 12</em> Tiam ili ekkomprenis, ke li admonis ilin sin gardi
         ne kontraŭ la fermentaĵo de panoj, sed kontraŭ la instruado de la
         Fariseoj kaj Sadukeoj.
      </p>
      <p class="p"><em class="versenr"> 13</em> Kaj Jesuo, veninte en la regionojn de Cezarea Filipi, demandis
         siajn disĉiplojn, dirante: Kiu, diras la homoj, ke mi, la Filo de
         homo, estas?<em class="versenr"> 14</em> Kaj ili diris: Laŭ iuj: Johano, la Baptisto; laŭ
         aliaj: Elija; kaj laŭ aliaj: Jeremia, aŭ unu el la profetoj.<em class="versenr"> 15</em> Li diris al ili: Sed vi, kiu vi diras, ke mi estas?<em class="versenr"> 16</em> Kaj
         responde Simon Petro diris: Vi estas la Kristo, la Filo de la
         vivanta Dio.<em class="versenr"> 17</em> Kaj Jesuo responde diris al li: Feliĉa vi estas,
         Simon Bar-Jona; ĉar ne karno kaj sango tion malkaŝis al vi, sed
         mia Patro, kiu estas en la ĉielo.<em class="versenr"> 18</em> Kaj mi diras al vi, ke vi
         estas Petro, kaj sur ĉi tiu roko mi konstruos mian eklezion; kaj
         pordegoj de Hades ne superfortos ĝin.<em class="versenr"> 19</em> Mi donos al vi la
         ŝlosilojn de la regno de la ĉielo; kaj kion ajn vi ligos sur la
         tero, tio estos ligita en la ĉielo; kaj kion ajn vi malligos sur
         la tero, tio estos malligita en la ĉielo.<em class="versenr"> 20</em> Tiam li admonis la
         disĉiplojn, ke ili diru al neniu, ke li estas la Kristo.
      </p>
      <p class="p"><em class="versenr"> 21</em> De post tiu tempo Jesuo komencis montri al siaj disĉiploj, ke
         li devas iri al Jerusalem, kaj multe suferi ĉe la pliaĝuloj kaj
         ĉefpastroj kaj skribistoj, kaj esti mortigita, kaj la trian tagon
         releviĝi.<em class="versenr"> 22</em> Kaj Petro prenis lin, kaj komencis admoni lin,
         dirante: Kompaton al vi, Sinjoro! tio ne estu al vi!<em class="versenr"> 23</em> Sed
         turninte sin, li diris al Petro: Iru malantaŭ min, Satano; vi
         estas faligilo por mi, ĉar vi havas pensojn ne laŭ Dio, sed laŭ
         homoj.<em class="versenr"> 24</em> Tiam Jesuo diris al siaj disĉiploj: Se iu volas veni
         post mi, li abnegaciu sin, kaj levu sian krucon, kaj sekvu min;<em class="versenr"> 25</em> ĉar kiu volos savi sian animon, tiu ĝin perdos; kaj kiu perdos
         sian animon pro mi, tiu ĝin trovos.<em class="versenr"> 26</em> Ĉar kiel profitus homo, se
         li gajnus la tutan mondon kaj perdus sian animon? Aŭ kion homo
         donu interŝanĝe por sia animo?<em class="versenr"> 27</em> Ĉar la Filo de homo venos en la
         gloro de sia Patro kun siaj anĝeloj, kaj tiam li redonos al ĉiu
         laŭ liaj faroj.<em class="versenr"> 28</em> Vere mi diras al vi: Inter la ĉi tie starantaj
         estas iuj, kiuj neniel gustumos morton, antaŭ ol ili vidos la
         Filon de homo venantan en sia regno.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Kaj post ses tagoj Jesuo prenis kun si Petron, kaj Jakobon, kaj
         Johanon, lian fraton, kaj kondukis ilin sur altan monton aparte;<em class="versenr"> 2</em> kaj li estis aliformita antaŭ ili, kaj lia vizaĝo lumis kiel la
         suno, kaj liaj vestoj fariĝis blankaj kiel la lumo.<em class="versenr"> 3</em> Kaj jen
         aperis al ili Moseo kaj Elija, parolantaj kun li.<em class="versenr"> 4</em> Kaj Petro
         responde diris al Jesuo: Sinjoro, estas bone por ni esti ĉi tie.
         Se vi volas, mi faros ĉi tie tri laŭbojn: unu por vi, kaj unu por
         Moseo, kaj unu por Elija.<em class="versenr"> 5</em> Dum li ankoraŭ parolis, jen luma nubo
         superombris ilin; kaj jen voĉo el la nubo, dirante: Ĉi tiu estas
         Mia Filo, la amata, en kiu Mi havas plezuron; aŭskultu lin.<em class="versenr"> 6</em> Kaj
         aŭdinte tion, la disĉiploj falis sur sian vizaĝon, kaj tre timis.<em class="versenr"> 7</em> Kaj Jesuo alvenis kaj ektuŝis ilin, kaj diris: Leviĝu, kaj ne
         timu.<em class="versenr"> 8</em> Kaj levinte siajn okulojn, ili vidis neniun krom Jesuo
         sola.
      </p>
      <p class="p"><em class="versenr"> 9</em> Kaj dum ili malsupreniris de la monto, Jesuo ordonis al ili,
         dirante: Rakontu al neniu la vizion, ĝis la Filo de homo
         releviĝos el la mortintoj.<em class="versenr"> 10</em> Kaj liaj disĉiploj demandis lin,
         dirante: Kial do diras la skribistoj, ke Elija devas veni antaŭe?<em class="versenr"> 11</em> Kaj li responde diris: Vere Elija venas antaŭe, kaj restarigos
         ĉion;<em class="versenr"> 12</em> sed mi diras al vi, ke Elija jam venis, kaj oni ne konis
         lin, sed faris al li ĉion, kion ili volis. Tiel ankaŭ la Filo de
         homo estas suferonta sub ili.<em class="versenr"> 13</em> Tiam la disĉiploj komprenis, ke
         li parolis al ili pri Johano, la Baptisto.
      </p>
      <p class="p"><em class="versenr"> 14</em> Kaj kiam li venis al la homamaso, venis al li viro, genuante
         antaŭ li, kaj dirante:<em class="versenr"> 15</em> Sinjoro, kompatu mian filon, ĉar li
         frenezas kaj forte suferas; ĉar ofte li falas en la fajron kaj
         ofte en la akvon.<em class="versenr"> 16</em> Kaj mi venigis lin al viaj disĉiploj, kaj
         ili ne povis lin sanigi.<em class="versenr"> 17</em> Kaj Jesuo responde diris: Ho senfida
         kaj perversa generacio, ĝis kiam mi estos kun vi? ĝis kiam mi
         toleros vin? venigu lin al mi ĉi tien.<em class="versenr"> 18</em> Kaj Jesuo severe
         admonis lin; kaj la demono eliris el li, kaj la knabo resaniĝis
         en tiu sama horo.<em class="versenr"> 19</em> Tiam la disĉiploj, veninte al Jesuo aparte,
         diris: Pro kio ni ne povis elpeli ĝin?<em class="versenr"> 20</em> Kaj li respondis al
         ili: Pro la malgrandeco de via fido; ĉar vere mi diras al vi: Se
         vi havas fidon, kiel semero de sinapo, vi diros al ĉi tiu monto:
         Translokiĝu tien de ĉi tie, kaj ĝi translokiĝos; kaj nenio estos
         neebla por vi.<em class="versenr"> 21</em> Sed ĉi tiu speco ne eliras, krom per preĝado
         kaj fastado.
      </p>
      <p class="p"><em class="versenr"> 22</em> Kaj kiam ili kolektiĝis en Galileo, Jesuo diris al ili: La
         Filo de homo estos transdonita en la manojn de homoj;<em class="versenr"> 23</em> kaj ili
         mortigos lin, kaj la trian tagon li leviĝos. Kaj ili tre
         malĝojis.
      </p>
      <p class="p"><em class="versenr"> 24</em> Kaj kiam ili venis en Kapernaumon, venis al Petro la
         ricevistoj de la du draĥmoj, kaj diris: Ĉu via majstro pagas la
         du draĥmojn?<em class="versenr"> 25</em> Li respondis: Jes. Kaj kiam li venis en la domon,
         Jesuo unue parolis al li, dirante: Kiel ŝajnas al vi, Simon? de
         kiuj prenas la reĝoj de la tero imposton aŭ tributon? de siaj
         filoj aŭ de la fremduloj?<em class="versenr"> 26</em> Kaj kiam li diris: De la fremduloj;
         Jesuo diris: Sekve la filoj estas liberaj.<em class="versenr"> 27</em> Sed, por ke ni ne
         ofendu ilin, iru al la maro kaj ĵetu hoketon, kaj prenu la fiŝon
         unue venintan, kaj malferminte ĝian buŝon, vi trovos stateron.
         Prenu ĝin, kaj donu al ili por mi kaj vi.
      </p>
      <div class="dist_chapter"></div>
      <h3 class="chapternr">18</h3>
      <p class="first_p">En tiu horo la disĉiploj venis al Jesuo, dirante: Kiu do estas
         la plej granda en la regno de la ĉielo?<em class="versenr"> 2</em> Kaj alvokinte al si
         infanon, li starigis ĝin meze de ili,<em class="versenr"> 3</em> kaj diris: Vere mi diras
         al vi: Se vi ne turniĝos kaj ne fariĝos kiel infanoj, vi neniel
         eniros en la regnon de la ĉielo.<em class="versenr"> 4</em> Kiu do humiligos sin, kiel ĉi
         tiu infano, tiu estas la plej granda en la regno de la ĉielo.<em class="versenr"> 5</em> Kaj kiu akceptos unu tian infanon en mia nomo, tiu akceptas min;<em class="versenr"> 6</em> sed kiu igos fali unu el ĉi tiuj malgranduloj, kiuj kredas al
         mi, estus pli bone por tiu, se granda muelŝtono estus pendigita
         ĉirkaŭ lia kolo, kaj se li estus subakvigita en la profundon de
         la maro.<em class="versenr"> 7</em> Ve al la mondo pro faliloj! ĉar estas necese, ke venu
         faliloj, sed ve al tiu homo, per kiu la falilo venas!<em class="versenr"> 8</em> Kaj se
         via mano aŭ via piedo faligas vin, detranĉu ĝin kaj forĵetu ĝin
         de vi: estas bone por vi eniri en vivon kripla aŭ lama prefere
         ol, havante du manojn aŭ du piedojn, esti enĵetita en la eternan
         fajron.<em class="versenr"> 9</em> Kaj se via okulo faligas vin, elŝiru ĝin kaj forĵetu
         ĝin de vi; estas bone por vi eniri en vivon unuokula prefere ol,
         havante du okulojn, esti enĵetita en Gehenan de fajro.<em class="versenr"> 10</em> Gardu
         vin, ke vi ne malestimu unu el tiuj malgranduloj; ĉar mi diras al
         vi, ke iliaj anĝeloj en la ĉielo ĉiam rigardas la vizaĝon de mia
         Patro, kiu estas en la ĉielo.<em class="versenr"> 11</em> Ĉar la Filo de homo venis, por
         savi tion, kio estis perdita.<em class="versenr"> 12</em> Kiel vi pensas? Se viro havas
         cent ŝafojn, kaj unu el ili erarvagis, ĉu li ne lasas la naŭdek
         naŭ, kaj iras al la montoj, kaj serĉas tiun, kiu erarvagis?<em class="versenr"> 13</em> Kaj se okazas, ke li trovas ĝin, vere mi diras al vi, li plimulte
         ĝojas pri ĝi, ol pri la naŭdek naŭ, kiuj ne erarvagis.<em class="versenr"> 14</em> Tiel
         same ne estas la volo de via Patro, kiu estas en la ĉielo, ke unu
         el ĉi tiuj malgranduloj pereu.
      </p>
      <p class="p"><em class="versenr"> 15</em> Kaj se via frato pekos kontraŭ vi, iru kaj montru al li la
         kulpon inter vi kaj li sola. Se li aŭskultos vin, vi gajnos vian
         fraton.<em class="versenr"> 16</em> Sed se li ne aŭskultos, prenu ankaŭ unu aŭ du kun vi,
         por ke per la buŝo de du aŭ tri atestantoj ĉiu vorto estu
         konfirmita.<em class="versenr"> 17</em> Kaj se li rifuzos aŭskulti ilin, diru la aferon al
         la eklezio; kaj se li ankaŭ rifuzos aŭskulti la eklezion, li estu
         por vi kiel fremdulo kaj impostisto.<em class="versenr"> 18</em> Vere mi diras al vi, ke
         ĉio, kion vi ligos sur la tero, estos ligita en la ĉielo; kaj
         ĉio, kion vi malligos sur la tero, estos malligita en la ĉielo.<em class="versenr"> 19</em> Cetere mi diras al vi, ke se du el vi konsentos sur la tero
         pri ia pripetota afero, ĝi estos farita al ili de mia Patro, kiu
         estas en la ĉielo.<em class="versenr"> 20</em> Ĉar kie du aŭ tri kunvenas en mia nomo, tie
         mi estas meze de ili.
      </p>
      <p class="p"><em class="versenr"> 21</em> Tiam Petro venis kaj diris al li: Sinjoro, kiomfoje povu peki
         mia frato kontraŭ mi, kaj mi pardonu lin? ĝis sep fojoj?<em class="versenr"> 22</em> Jesuo
         diris al li: Mi ne diras al vi: Ĝis sep fojoj; sed: Ĝis
         sepdekoble sep fojoj.<em class="versenr"> 23</em> Tial la regno de la ĉielo similas al
         reĝo, kiu volis fari kalkulon kun siaj servistoj.<em class="versenr"> 24</em> Kaj kiam li
         komencis la kunkalkuladon, oni alkondukis al li unu, kiu estis
         ŝuldanto por dek mil talantoj.<em class="versenr"> 25</em> Sed ĉar li ne havis, per kio
         pagi, lia sinjoro ordonis, ke estu venditaj li kaj lia edzino kaj
         liaj infanoj, kaj ĉio, kion li posedis, kaj ke estu pago.<em class="versenr"> 26</em> Tiam
         la servisto, falinte, kliniĝis antaŭ li, dirante: Sinjoro,
         paciencu pri mi, kaj mi pagos al vi ĉion.<em class="versenr"> 27</em> Kaj la sinjoro de
         tiu servisto, kortuŝite, liberigis lin kaj pardonis al li la
         ŝuldon.<em class="versenr"> 28</em> Sed elirinte, tiu servisto trovis kunserviston, kiu
         ŝuldis al li cent denarojn; kaj li kaptis kaj eksufokis lin,
         dirante: Pagu tion, kion vi ŝuldas.<em class="versenr"> 29</em> Kaj falinte antaŭ li, la
         kunservisto petegis lin, dirante: Paciencu pri mi, kaj mi pagos
         al vi.<em class="versenr"> 30</em> Sed li ne volis; sed foriris kaj ĵetis lin en
         malliberejon, ĝis li pagos tion, kio estas ŝuldata.<em class="versenr"> 31</em> Tiam liaj
         kunservistoj, vidinte tion, kio okazis, tre ĉagreniĝis; kaj
         veninte, rakontis al sia sinjoro ĉion, kio okazis.<em class="versenr"> 32</em> Tiam lia
         sinjoro, alvokinte lin, diris: Vi malbona servisto, mi pardonis
         al vi tiun tutan ŝuldon, ĉar vi petegis min;<em class="versenr"> 33</em> ĉu vi ankaŭ ne
         devis kompati vian kunserviston, kiel mi kompatis vin?<em class="versenr"> 34</em> Kaj lia
         sinjoro koleris, kaj transdonis lin al la turmentistoj, ĝis li
         pagos ĉion al li ŝuldatan.<em class="versenr"> 35</em> Tiel same mia ĉiela Patro faros al
         vi, se vi ne pardonas el viaj koroj, ĉiu al sia frato.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Kaj kiam Jesuo finis ĉi tiujn parolojn, li foriris el Galileo,
         kaj venis en la limojn de Judujo trans Jordan;<em class="versenr"> 2</em> kaj grandaj
         homamasoj lin sekvis, kaj li sanigis ilin tie.
      </p>
      <p class="p"><em class="versenr"> 3</em> Kaj venis al li Fariseoj, provante lin, kaj dirante: Ĉu estas
         permesate forsendi sian edzinon pro ĉia kaŭzo?<em class="versenr"> 4</em> Kaj responde li
         diris: Ĉu vi ne legis, ke en la komenco la Kreinto faris ilin
         vira kaj virina,<em class="versenr"> 5</em> kaj diris: Tial viro forlasos sian patron kaj
         sian patrinon, kaj aliĝos al sia edzino; kaj ili estos unu karno?<em class="versenr"> 6</em> Sekve ili jam estas ne du, sed unu karno. Kion do Dio kunigis,
         tion homo ne disigu.<em class="versenr"> 7</em> Ili diris al li: Kial do Moseo ordonis
         doni eksedzigan leteron, kaj forsendi ŝin?<em class="versenr"> 8</em> Li diris al ili:
         Moseo, pro la malmoleco de via koro, permesis al vi forsendi
         viajn edzinojn; sed ne estis tiel de la komenco.<em class="versenr"> 9</em> Sed mi diras
         al vi: Kiu forsendos sian edzinon krom pro malĉasteco, kaj
         edziĝos kun alia, tiu adultas; kaj kiu edziĝas kun la
         forsenditino, tiu adultas.<em class="versenr"> 10</em> La disĉiploj diris al li: Se tia
         estas la rilato de viro al virino, ne estas oportune edziĝi.<em class="versenr"> 11</em> Sed li diris al ili: Ne ĉiuj homoj akceptas ĉi tiun diron, sed
         nur tiuj, al kiuj tio estas donita.<em class="versenr"> 12</em> Ĉar estas eŭnukoj, kiuj
         estas naskitaj tiaj el la patrina ventro; kaj estas eŭnukoj, kiuj
         estis eŭnukigitaj de homoj; kaj estas eŭnukoj, kiuj eŭnukigis sin
         pro la regno de la ĉielo. Kiu povas tion akcepti, tiu akceptu.
      </p>
      <p class="p"><em class="versenr"> 13</em> Tiam oni venigis al li infanojn, por ke li metu la manojn sur
         ilin kaj preĝu; kaj la disĉiploj admonis ilin.<em class="versenr"> 14</em> Sed Jesuo
         diris: Lasu la infanojn, kaj ne malhelpu ilin, veni al mi; ĉar el
         tiaj estas la regno de la ĉielo.<em class="versenr"> 15</em> Kaj metinte la manojn sur
         ilin, li foriris de tie.
      </p>
      <p class="p"><em class="versenr"> 16</em> Kaj jen unu viro, veninte al li, diris: Majstro, kian bonon mi
         faru, por ke mi ricevu eternan vivon?<em class="versenr"> 17</em> Li diris al li: Kial vi
         min demandas pri bono? Ekzistas Unu, kiu estas bona; sed se vi
         deziras eniri en la vivon, observu la ordonojn.<em class="versenr"> 18</em> Li diris al
         li: Kiujn? Kaj Jesuo diris: Ne mortigu; Ne adultu; Ne ŝtelu; Ne
         parolu malveran ateston;<em class="versenr"> 19</em> Respektu vian patron kaj vian
         patrinon; kaj: Amu vian proksimulon kiel vin mem.<em class="versenr"> 20</em> La junulo
         diris al li: Ĉion tion mi observis; kio ankoraŭ mankas al mi?<em class="versenr"> 21</em> Jesuo diris al li: Se vi deziras esti perfekta, iru, vendu viajn
         posedaĵojn, kaj donu al malriĉuloj, kaj vi havos trezoron en la
         ĉielo; kaj venu, sekvu min.<em class="versenr"> 22</em> Sed aŭdinte tiun diron, la junulo
         foriris malĝoja, ĉar li havis multajn posedaĵojn.
      </p>
      <p class="p"><em class="versenr"> 23</em> Kaj Jesuo diris al siaj disĉiploj: Vere mi diras al vi:
         Malfacile riĉulo eniros en la regnon de la ĉielo.<em class="versenr"> 24</em> Kaj cetere
         mi diras al vi: Estas pli facile por kamelo iri tra trueton de
         kudrilo, ol por riĉulo eniri en la regnon de Dio.<em class="versenr"> 25</em> Kiam la
         disĉiploj tion aŭdis, ili forte miregis, dirante: Kiu do povas
         esti savita?<em class="versenr"> 26</em> Kaj Jesuo, rigardante ilin, diris al ili: Ĉe
         homoj tio estas neebla, sed ĉe Dio ĉio estas ebla.<em class="versenr"> 27</em> Tiam Petro
         responde diris al li: Jen ni ĉion forlasis, kaj vin sekvis; kion
         do ni havos?<em class="versenr"> 28</em> Jesuo diris al ili: Vere mi diras al vi, ke vi,
         kiuj min sekvis, en la renaskado, kiam la Filo de homo sidos sur
         la trono de sia gloro, vi ankaŭ sidos sur dek du tronoj, juĝante
         la dek du tribojn de Izrael.<em class="versenr"> 29</em> Kaj ĉiu, kiu forlasis domojn aŭ
         fratojn aŭ fratinojn aŭ patron aŭ patrinon aŭ infanojn aŭ kampojn
         pro mia nomo, ricevos multoble kaj heredos eternan vivon.<em class="versenr"> 30</em> Sed
         multaj unuaj estos lastaj, kaj lastaj estos unuaj.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Ĉar la regno de la ĉielo similas al domomastro, kiu eliris
         frumatene, por dungi laboristojn por sia vinberĝardeno.<em class="versenr"> 2</em> Kaj
         kontraktinte kun la laboristoj po unu denaro por la tago, li ilin
         sendis en sian vinberejon.<em class="versenr"> 3</em> Kaj elirinte ĉirkaŭ la tria horo, li
         vidis aliajn starantajn senokupe sur la placo;<em class="versenr"> 4</em> kaj li diris al
         ili: Vi ankaŭ iru en la vinberejon, kaj kiom estas justa, tiom mi
         donos al vi. Kaj ili iris.<em class="versenr"> 5</em> Denove elirinte ĉirkaŭ la sesa horo
         kaj la naŭa, li agis simile.<em class="versenr"> 6</em> Kaj elirinte ĉirkaŭ la dek-unua
         horo, li trovis aliajn starantajn; kaj li diris al ili: Kial vi
         staras ĉi tie senokupe la tutan tagon?<em class="versenr"> 7</em> Ili diris al li: Ĉar
         neniu nin dungis. Li diris al ili: Vi ankaŭ iru en la vinberejon.<em class="versenr"> 8</em> Kaj kiam vesperiĝis, la sinjoro de la vinberejo diris al sia
         administranto: Alvoku la laboristojn, kaj donu al ili la
         salajron, komencante de la lastaj ĝis la unuaj.<em class="versenr"> 9</em> Kaj venis tiuj,
         kiuj estis dungitaj ĉirkaŭ la dek-unua horo, kaj ili ricevis po
         unu denaro.<em class="versenr"> 10</em> Kaj kiam la unuaj venis, ili supozis, ke ili
         ricevos pli; kaj ili ankaŭ ricevis po unu denaro.<em class="versenr"> 11</em> Kaj tion
         ricevinte, ili murmuris kontraŭ la domomastro,<em class="versenr"> 12</em> dirante: Tiuj
         lastaj laboris nur unu horon, kaj vi faris ilin egalaj kun ni,
         kiuj elportis la ŝarĝon de la tago kaj la varmegon.<em class="versenr"> 13</em> Sed li
         responde diris al unu el ili: Amiko, mi ne faras al vi
         maljustaĵon; ĉu vi ne kontraktis kun mi por unu denaro?<em class="versenr"> 14</em> Prenu
         do la vian kaj foriru; mi volas doni al ĉi tiu lasta tiel same,
         kiel al vi.<em class="versenr"> 15</em> Ĉu ne estas permesate al mi, fari kun la mia tion,
         kion mi volas? aŭ ĉu via okulo estas malbona tial, ke mi estas
         bona?<em class="versenr"> 16</em> Tiel la lastaj estos unuaj, kaj la unuaj estos lastaj.
      </p>
      <p class="p"><em class="versenr"> 17</em> Kaj suprenirante al Jerusalem, Jesuo prenis la dek du
         disĉiplojn aparte, kaj sur la vojo li diris al ili:<em class="versenr"> 18</em> Jen ni
         supreniras al Jerusalem; kaj la Filo de homo estos transdonita al
         la ĉefpastroj kaj skribistoj; kaj ili kondamnos lin al morto,<em class="versenr"> 19</em> kaj transdonos lin al la nacianoj, por moki kaj skurĝi kaj
         krucumi; kaj la trian tagon li releviĝos.
      </p>
      <p class="p"><em class="versenr"> 20</em> Tiam venis al li la patrino de la filoj de Zebedeo, kun siaj
         filoj, adorkliniĝante kaj farante al li peton.<em class="versenr"> 21</em> Li diris al ŝi:
         Kion vi volas? Ŝi diris al li: Ordonu, ke ĉi tiuj miaj du filoj
         povu sidi, unu dekstre de vi kaj la dua maldekstre, en via regno.<em class="versenr"> 22</em> Sed Jesuo responde diris: Vi ne scias, kion vi petas. Ĉu vi
         povas trinki la kalikon, kiun mi trinkos? Ili diris al li: Ni
         povas.<em class="versenr"> 23</em> Li diris al ili: Mian kalikon vi ja trinkos; sed sidi
         dekstre de mi kaj maldekstre, tion doni ne apartenas al mi, sed
         ĝi estas por tiuj, por kiuj ĝi estas preparita de mia Patro.<em class="versenr"> 24</em> Kaj aŭdinte, la dek indignis kontraŭ la du fratoj.<em class="versenr"> 25</em> Sed Jesuo,
         alvokinte ilin al si, diris: Vi scias, ke la regantoj de la
         nacioj kondutas kiel sinjoroj super ili, kaj iliaj granduloj
         ekzercas aŭtoritaton super ili.<em class="versenr"> 26</em> Ne tiel estos inter vi; sed
         kiu volas esti granda inter vi, tiu estu via servanto;<em class="versenr"> 27</em> kaj kiu
         volas esti la unua inter vi, tiu estu via servisto;<em class="versenr"> 28</em> same kiel
         la Filo de homo venis, ne por esti servata, sed por servi, kaj
         por doni sian vivon kiel elaĉeton por multaj.
      </p>
      <p class="p"><em class="versenr"> 29</em> Kaj kiam ili eliris el Jeriĥo, granda homamaso lin sekvis.<em class="versenr"> 30</em> Kaj jen du blinduloj, sidantaj apud la vojo, aŭdinte, ke Jesuo
         preterpasas, ekkriis, dirante: Sinjoro, kompatu nin, ho filo de
         David.<em class="versenr"> 31</em> Kaj la homamaso admonis ilin, ke ili silentu, sed ili
         plimulte kriis, dirante: Sinjoro, kompatu nin, ho filo de David.<em class="versenr"> 32</em> Kaj Jesuo, haltinte, alvokis ilin, kaj diris: Kion vi volas,
         ke mi faru al vi?<em class="versenr"> 33</em> Ili diris al li: Sinjoro, ke niaj okuloj
         estu malfermitaj.<em class="versenr"> 34</em> Kaj Jesuo, kortuŝite, tuŝis iliajn okulojn;
         kaj tuj ili ricevis vidpovon, kaj sekvis lin.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Kaj kiam ili alproksimiĝis al Jerusalem, kaj venis al Betfage,
         al la monto Olivarba, tiam Jesuo sendis du disĉiplojn,<em class="versenr"> 2</em> dirante
         al ili: Iru en la vilaĝon, kiu estas kontraŭ vi, kaj vi tuj
         trovos azeninon ligitan, kaj azenidon kun ĝi. Ilin malligu kaj
         alkonduku al mi.<em class="versenr"> 3</em> Kaj se iu diros ion al vi, respondu: La
         Sinjoro bezonas ilin; kaj tuj li sendos ilin.<em class="versenr"> 4</em> Kaj ĉi tio
         okazis, por ke plenumiĝu tio, kio estis dirita per la profeto,
         nome:
      </p>
      <p class="indent">
         <p class="verse_indent"><span class="versenr_indent">5</span> <span class="versetext_indent">Diru al la filino de Cion:<br>
               Jen via Reĝo iras al vi,<br>
               Humila kaj rajdanta sur azeno,<br>
               Kaj azenido, filo de ŝarĝobesto.</span></p>
      </p>
      <p class="p"><em class="versenr"> 6</em> Kaj la disĉiploj iris, kaj faris, kiel Jesuo ordonis al ili,<em class="versenr"> 7</em> kaj alkondukis la azeninon kaj la azenidon, kaj surmetis sur ilin
         siajn vestojn; kaj li sidis sur tion.<em class="versenr"> 8</em> Kaj la pli granda parto
         de la homamaso sternis siajn vestojn sur la vojo; kaj aliaj
         detranĉis branĉojn de la arboj, kaj dismetis ilin sur la vojon.<em class="versenr"> 9</em> Kaj la homamaso, kiu iris antaŭ li, kaj kiu sekvis lin, kriis,
         dirante: Hosana al la Filo de David! Estu benata tiu, kiu venas
         en la nomo de la Eternulo; Hosana en la supera alto!<em class="versenr"> 10</em> Kaj li
         eniris en Jerusalemon, kaj la tuta urbo malkvietiĝis, dirante:
         Kiu estas ĉi tiu?<em class="versenr"> 11</em> Kaj la homamasoj diris: Ĉi tiu estas la
         profeto, Jesuo el Nazaret en Galileo.
      </p>
      <p class="p"><em class="versenr"> 12</em> Kaj Jesuo eniris en la templon de Dio, kaj elpelis ĉiujn
         vendantojn kaj aĉetantojn en la templo, kaj renversis la tablojn
         de la monŝanĝistoj, kaj la seĝojn de la vendantoj de kolomboj;<em class="versenr"> 13</em> kaj li diris al ili: Estas skribite: Mia domo estas nomata domo
         de preĝo; sed vi faris ĝin kaverno de rabistoj.<em class="versenr"> 14</em> Kaj blinduloj
         kaj lamuloj venis al li en la templo, kaj li sanigis ilin.<em class="versenr"> 15</em> Sed
         la ĉefpastroj kaj skribistoj, vidinte la mirindaĵojn, kiujn li
         faris, kaj la knabojn kriantajn en la templo, kaj dirantajn:
         Hosana al la Filo de David, indignis,<em class="versenr"> 16</em> kaj diris al li: Ĉu vi
         aŭdas, kion ĉi tiuj diras? Kaj Jesuo diris al ili: Jes; ĉu vi
         neniam legis: El la buŝo de junaj infanoj kaj suĉinfanoj Vi
         perfektigis laŭdon?<em class="versenr"> 17</em> Kaj lasinte ilin, li eliris el la urbo al
         Betania, kaj tie loĝis.
      </p>
      <p class="p"><em class="versenr"> 18</em> Kaj matene, dum li revenis al la urbo, li malsatis.<em class="versenr"> 19</em> Kaj
         vidante figarbon apud la vojo, li iris al ĝi, kaj trovis sur ĝi
         nenion krom folioj; kaj li diris al ĝi: Ne plu estu frukto sur vi
         por eterne. Kaj tuj la figarbo forvelkis.<em class="versenr"> 20</em> Kaj kiam la
         disĉiploj vidis, ili miris, dirante: Kiel rapide la figarbo
         forvelkis!<em class="versenr"> 21</em> Kaj Jesuo responde diris al ili: Vere mi diras al
         vi: Se vi havos fidon kaj ne dubos, vi ne nur faros la aferon de
         la figarbo, sed eĉ se vi diros al ĉi tiu monto: Estu formovita
         kaj ĵetita en la maron; tio plenumiĝos.<em class="versenr"> 22</em> Kaj ĉion, kion vi
         petos per preĝado, kredante, vi ricevos.
      </p>
      <p class="p"><em class="versenr"> 23</em> Kaj kiam li jam venis en la templon, la ĉefpastroj kaj la
         pliaĝuloj de la popolo venis al li, dum li instruis, kaj ili
         diris: Laŭ kia aŭtoritato vi faras ĉi tion? kaj kiu donis al vi
         tian aŭtoritaton?<em class="versenr"> 24</em> Kaj Jesuo responde diris al ili: Mi ankaŭ
         faros al vi unu demandon; kaj se vi tion diros al mi, mi ankaŭ
         diros al vi, laŭ kia aŭtoritato mi faras ĉi tion.<em class="versenr"> 25</em> La baptado
         de Johano, de kie ĝi estis? El la ĉielo, aŭ el homoj? Kaj ili
         diskutis inter si, dirante: Se ni diros: El la ĉielo, li diros al
         ni: Kial do vi ne kredis al li?<em class="versenr"> 26</em> Sed se ni diros: El homoj, ni
         timas la popolon, ĉar ĉiuj opinias Johanon profeto.<em class="versenr"> 27</em> Kaj ili
         responde diris al Jesuo: Ni ne scias. Li ankaŭ diris al ili: Kaj
         mi ne diras al vi, laŭ kia aŭtoritato mi faras ĉi tion.<em class="versenr"> 28</em> Kiel
         ŝajnas al vi? Unu viro havis du filojn; kaj li venis al la unua,
         kaj diris: Filo, iru hodiaŭ kaj laboru en la vinberĝardeno.<em class="versenr"> 29</em> Kaj li respondis kaj diris: Mi ne volas; sed poste li pentis kaj
         iris.<em class="versenr"> 30</em> Kaj li venis al la dua, kaj diris tion saman. Kaj li
         responde diris: Mi iros, sinjoro; kaj ne iris.<em class="versenr"> 31</em> Kiu el la du
         plenumis la volon de la patro? Ili diris: La unua. Jesuo diris al
         ili: Vere mi diras al vi, ke la impostistoj kaj malĉastistinoj
         iras antaŭ vi en la regnon de Dio.<em class="versenr"> 32</em> Ĉar Johano venis al vi en
         vojo de justeco, kaj vi ne kredis al li; sed la impostistoj kaj
         malĉastistinoj kredis al li. Kaj vi, kiam vi vidis, eĉ ne pentis
         poste, por kredi al li.
      </p>
      <p class="p"><em class="versenr"> 33</em> Aŭskultu alian parabolon: Estis viro dommastro, kiu plantis
         vinberĝardenon, kaj ĉirkaŭmetis plektobarilon, kaj fosis en ĝi
         vinpremejon, kaj konstruis turon, kaj luigis ĝin al kultivistoj,
         kaj forvojaĝis.<em class="versenr"> 34</em> Kaj kiam alproksimiĝis la sezono de fruktoj,
         li sendis siajn sklavojn al la kultivistoj, por ricevi siajn
         fruktojn.<em class="versenr"> 35</em> Kaj la kultivistoj, kaptinte liajn sklavojn, skurĝis
         unu, kaj mortigis alian, kaj ŝtonbatis alian.<em class="versenr"> 36</em> Li sendis
         ankoraŭ aliajn sklavojn, pli multajn ol la unuaj; kaj ili faris
         al ili tiel same.<em class="versenr"> 37</em> Sed poste li sendis al ili sian filon,
         dirante: Ili respektos mian filon.<em class="versenr"> 38</em> Sed la kultivistoj, vidante
         la filon, diris inter si: Ĉi tiu estas la heredonto; venu, ni lin
         mortigu, kaj prenu lian heredaĵon.<em class="versenr"> 39</em> Kaj ili kaptis lin, elĵetis
         lin el la vinberejo, kaj mortigis lin.<em class="versenr"> 40</em> Kiam do venos la
         sinjoro de la vinberejo, kion li faros al tiuj kultivistoj?<em class="versenr"> 41</em> Ili diris al li: Tiujn malbonulojn li mizere pereigos, kaj li
         luigos la vinberejon al aliaj kultivistoj, kiuj donos al li la
         fruktojn en iliaj sezonoj.<em class="versenr"> 42</em> Jesuo diris al ili: Ĉu vi neniam
         legis en la Skriboj:
      </p>
      <p class="indent">
         <p class="verse_indent_cont">Ŝtono, kiun malŝatis la konstruantoj,<br>
            Fariĝis ŝtono bazangula:<br>
            De la Eternulo ĉi tio fariĝis,<br>
            Kaj ĝi estas miraklo en niaj okuloj?
         </p>
      </p>
      <p class="p"><em class="versenr"> 43</em> Tial mi diras al vi: La regno de Dio estos prenita for de vi,
         kaj estos donita al nacio, kiu liveros ĝiajn fruktojn.<em class="versenr"> 44</em> Kaj kiu
         falas sur tiun ŝtonon, tiu rompiĝos; sed sur kiun ĝi falos, ĝi
         tiun polvigos.<em class="versenr"> 45</em> Kaj la ĉefpastroj kaj la Fariseoj, aŭdinte
         liajn parabolojn, komprenis, ke li parolas pri ili.<em class="versenr"> 46</em> Kaj
         celante kapti lin, ili timis la popolon, ĉar oni opiniis lin
         profeto.
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Kaj respondante, Jesuo denove parolis al ili parabole, dirante:<em class="versenr"> 2</em> La regno de la ĉielo similas al unu reĝo, kiu faris edziĝan
         feston por sia filo,<em class="versenr"> 3</em> kaj sendis siajn sklavojn, por voki la
         invititojn al la edziĝa festo; kaj ili ne volis veni.<em class="versenr"> 4</em> Poste li
         sendis aliajn sklavojn, dirante: Diru al la invititoj: Jen mi
         preparis la manĝon; miaj bovoj kaj miaj grasigitaj brutoj estas
         buĉitaj, kaj ĉio estas preta; venu al la edziĝa festo.<em class="versenr"> 5</em> Sed ili
         malatentis, kaj foriris, unu al sia bieno, alia al sia komercado;<em class="versenr"> 6</em> kaj la ceteraj, kaptinte liajn sklavojn, perfortis kaj mortigis
         ilin.<em class="versenr"> 7</em> Kaj la reĝo koleris; kaj sendinte siajn armeojn, li
         pereigis tiujn mortigintojn kaj bruligis ilian urbon.<em class="versenr"> 8</em> Tiam li
         diris al siaj sklavoj: La edziĝa festo estas preta, sed la
         invititoj ne estis indaj.<em class="versenr"> 9</em> Iru do al la disirejoj de la vojoj,
         kaj ĉiujn, kiujn vi trovos, invitu al la edziĝa festo.<em class="versenr"> 10</em> Kaj
         tiuj sklavoj, elirinte sur la vojojn, kunvenigis ĉiujn, kiujn ili
         trovis, malbonajn kaj bonajn; kaj la edziĝa festo pleniĝis de
         gastoj.<em class="versenr"> 11</em> Sed la reĝo, enveninte por rigardi la gastojn, tie
         vidis viron, kiu ne havis sur si edziĝofestan veston;<em class="versenr"> 12</em> kaj li
         diris al li: Amiko, kiel vi envenis ĉi tien, ne havante
         edziĝofestan veston? Kaj li silentadis.<em class="versenr"> 13</em> Tiam la reĝo diris al
         siaj servantoj: Ligu lin mane kaj piede, kaj elĵetu lin en la
         eksteran mallumon; tie estos la plorado kaj la grincado de
         dentoj.<em class="versenr"> 14</em> Ĉar multaj estas vokitaj, sed malmultaj estas
         elektitaj.
      </p>
      <p class="p"><em class="versenr"> 15</em> Tiam iris la Fariseoj, kaj konsiliĝis, kiel ili povos impliki
         lin per interparolado.<em class="versenr"> 16</em> Kaj ili sendis al li siajn disĉiplojn
         kun la Herodanoj, por diri: Majstro, ni scias, ke vi estas
         verama, kaj instruas laŭ vero la vojon de Dio, kaj ne zorgas pri
         iu ajn; ĉar vi ne favoras la personon de homoj.<em class="versenr"> 17</em> Diru do al ni,
         kiel ŝajnas al vi? ĉu konvenas doni tributon al Cezaro, aŭ ne?<em class="versenr"> 18</em> Sed Jesuo, sciante ilian ruzecon, diris: Kial vi min provas,
         hipokrituloj?<em class="versenr"> 19</em> Montru al mi la tributan moneron. Kaj ili
         alportis al li denaron.<em class="versenr"> 20</em> Kaj li diris al ili: Kies estas ĉi tiu
         bildo kaj la surskribaĵo?<em class="versenr"> 21</em> Ili diris al li: De Cezaro. Tiam li
         diris al ili: Redonu do al Cezaro la propraĵon de Cezaro, kaj al
         Dio la propraĵon de Dio.<em class="versenr"> 22</em> Kaj aŭdinte, ili miris, kaj lin lasis
         kaj foriris.
      </p>
      <p class="p"><em class="versenr"> 23</em> En tiu sama tago alvenis al li Sadukeoj, kiuj diras, ke ne
         estas releviĝo; kaj ili demandis lin, dirante:<em class="versenr"> 24</em> Majstro, Moseo
         diris: Se iu mortas, ne havante infanojn, lia frato edziĝu kun
         lia edzino kaj naskigu idaron al sia frato.<em class="versenr"> 25</em> Estis ĉe ni sep
         fratoj; kaj la unua edziĝis kaj mortis, kaj ne havante idaron,
         lasis sian edzinon al sia frato;<em class="versenr"> 26</em> tiel same ankaŭ la dua, kaj
         la tria, ĝis la sepa.<em class="versenr"> 27</em> Kaj post ĉiuj la virino mortis.<em class="versenr"> 28</em> En la
         releviĝo do, por kiu el la sep ŝi estos edzino? ĉar ĉiuj ŝin
         havis.<em class="versenr"> 29</em> Sed Jesuo responde diris: Vi eraras, ne sciante la
         Skribojn, nek la potencon de Dio.<em class="versenr"> 30</em> Ĉar en la releviĝo oni nek
         edziĝas nek edziniĝas, sed estas kiel anĝeloj en la ĉielo.<em class="versenr"> 31</em> Sed
         pri la releviĝo el la mortintoj, ĉu vi ne legis tion, kio estis
         dirita al vi de Dio, nome:<em class="versenr"> 32</em> Mi estas la Dio de Abraham kaj la
         Dio de Isaak kaj la Dio de Jakob? Dio estas Dio ne de la
         mortintoj, sed de la vivantoj.<em class="versenr"> 33</em> Kaj kiam la homamaso tion
         aŭdis, ili miregis pro lia instruado.
      </p>
      <p class="p"><em class="versenr"> 34</em> Sed la Fariseoj, aŭdinte, ke li silentigis la Sadukeojn, kune
         kolektiĝis.<em class="versenr"> 35</em> Kaj unu el ili, leĝisto, demandis lin, provante
         lin:<em class="versenr"> 36</em> Majstro, kiu estas la granda ordono en la leĝo?<em class="versenr"> 37</em> Kaj li
         diris al li: Amu la Eternulon, vian Dion, per via tuta koro kaj
         per via tuta animo kaj per via tuta menso.<em class="versenr"> 38</em> Ĉi tiu estas la
         granda kaj la unua ordono.<em class="versenr"> 39</em> Kaj dua estas simila al ĝi: Amu
         vian proksimulon kiel vin mem.<em class="versenr"> 40</em> De ĉi tiuj du ordonoj dependas
         la tuta leĝo kaj la profetoj.
      </p>
      <p class="p"><em class="versenr"> 41</em> Kaj kiam la Fariseoj jam kunvenis, Jesuo ilin demandis,<em class="versenr"> 42</em> dirante: Kion vi pensas pri la Kristo? kies filo li estas? Ili
         diris al li: De David.<em class="versenr"> 43</em> Li diris al ili: Kial do David, en la
         Spirito, lin nomas Sinjoro, dirante:
      </p>
      <p class="indent">
         <p class="verse_indent"><span class="versenr_indent">44</span> <span class="versetext_indent">La Eternulo diris al mia Sinjoro:<br>
               Sidu dekstre de Mi,<br>
               Ĝis Mi faros viajn malamikojn benketo por viaj piedoj?</span></p>
      </p>
      <p class="p"><em class="versenr"> 45</em> Se do David nomas lin Sinjoro, kiel li estas lia filo?<em class="versenr"> 46</em> Kaj
         neniu povis respondi unu vorton al li, nek iu post tiu tago plu
         kuraĝis fari al li demandon.
      </p>
      <div class="dist_chapter"></div>
      <h3 class="chapternr">23</h3>
      <p class="first_p">Tiam parolis Jesuo al la homamasoj kaj al siaj disĉiploj,
         dirante:<em class="versenr"> 2</em> La skribistoj kaj la Fariseoj sidas sur la seĝo de
         Moseo:<em class="versenr"> 3</em> ĉion do, kion ili ordonas al vi, faru kaj observu; sed
         ne agu laŭ iliaj faroj, ĉar ili ordonas, sed ne faras.<em class="versenr"> 4</em> Ili
         ligas pezajn ŝarĝojn malfacile porteblajn, kaj metas ilin sur la
         ŝultrojn de homoj; sed ili mem ne volas movi ilin per sia fingro.<em class="versenr"> 5</em> Sed ĉiujn siajn agojn ili faras, por esti rigardataj de homoj;
         ĉar ili larĝigas siajn filakteriojn kaj grandigas la franĝojn de
         siaj vestoj,<em class="versenr"> 6</em> kaj amas la ĉeflokojn ĉe festenoj, kaj la
         ĉefseĝojn en la sinagogoj,<em class="versenr"> 7</em> kaj salutojn sur la placoj, kaj esti
         nomataj de homoj Rabeno.<em class="versenr"> 8</em> Sed vi ne estu nomataj Rabeno; ĉar unu
         estas via instruanto, kaj vi ĉiuj estas fratoj.<em class="versenr"> 9</em> Kaj nomu neniun
         sur la tero via patro; ĉar Unu, kiu estas en la ĉielo, estas via
         Patro.<em class="versenr"> 10</em> Kaj ne estu nomataj edukantoj; ĉar unu, la Kristo,
         estas via edukanto.<em class="versenr"> 11</em> Sed la pli granda el vi estos via
         servanto.<em class="versenr"> 12</em> Kaj kiu sin plialtigos, tiu estos humiligita; kaj
         kiu sin humiligos, tiu estos plialtigita.
      </p>
      <p class="p"><em class="versenr"> 13</em> Sed ve al vi, skribistoj kaj Fariseoj, hipokrituloj! ĉar vi
         ŝlosas la regnon de la ĉielo kontraŭ la homoj; ĉar vi mem ne
         eniras, nek lasas al la enirantoj eniri.<em class="versenr"> 14</em> Ve al vi, skribistoj
         kaj Fariseoj, hipokrituloj! ĉar vi formanĝas domojn de vidvinoj,
         kaj por preteksto vi longe preĝas; tial vi ricevos pli severan
         kondamnon.
      </p>
      <p class="p"><em class="versenr"> 15</em> Ve al vi, skribistoj kaj Fariseoj, hipokrituloj! ĉar vi
         ĉirkaŭiras maron kaj teron, por varbi unu prozeliton; kaj kiam li
         tia fariĝis, vi lin faras filo de Gehena, duoble kiom vi mem.
      </p>
      <p class="p"><em class="versenr"> 16</em> Ve al vi, blindaj gvidantoj! kiuj diras: Se iu ĵuras per la
         sanktejo, tio estas nenio; sed kiu ĵuras per la oro de la
         sanktejo, tiu estas ŝuldanto.<em class="versenr"> 17</em> Vi malsaĝaj kaj blindaj! ĉar kio
         estas pli granda, la oro, aŭ la sanktejo, kiu sanktigas la oron?<em class="versenr"> 18</em> Kaj: Se iu ĵuras per la altaro, tio estas nenio; sed kiu ĵuras
         per la ofero, kuŝanta sur ĝi, tiu estas ŝuldanto.<em class="versenr"> 19</em> Vi
         blinduloj! ĉar kio estas pli granda, la ofero, aŭ la altaro, kiu
         sanktigas la oferon?<em class="versenr"> 20</em> Tiu do, kiu ĵuras per la altaro, ĵuras
         per ĝi, kaj per ĉio, kuŝanta sur ĝi.<em class="versenr"> 21</em> Kaj tiu, kiu ĵuras per la
         sanktejo, ĵuras per ĝi, kaj per Tiu, kiu loĝas en ĝi.<em class="versenr"> 22</em> Kaj tiu,
         kiu ĵuras per la ĉielo, ĵuras per la trono de Dio, kaj per Tiu,
         kiu sidas sur ĝi.
      </p>
      <p class="p"><em class="versenr"> 23</em> Ve al vi, skribistoj kaj Fariseoj, hipokrituloj! ĉar vi pagas
         dekonaĵojn de mento kaj de anizo kaj de kumino, kaj forlasis la
         pli gravajn aferojn de la leĝo: juĝon kaj kompaton kaj fidon. Sed
         ĉi tiujn vi devus fari, kaj la aliajn ne preterlasi.<em class="versenr"> 24</em> Vi
         blindaj gvidantoj! kiuj elkribras la kulon kaj glutas la kamelon.
      </p>
      <p class="p"><em class="versenr"> 25</em> Ve al vi, skribistoj kaj Fariseoj, hipokrituloj! ĉar vi
         purigas la eksteron de la kaliko kaj de la plado; sed interne ili
         estas plenaj de rabado kaj malmodereco.<em class="versenr"> 26</em> Vi blinda Fariseo!
         purigu unue la internon de la kaliko kaj de la plado, por ke ilia
         ekstero ankaŭ fariĝu pura.
      </p>
      <p class="p"><em class="versenr"> 27</em> Ve al vi, skribistoj kaj Fariseoj, hipokrituloj! ĉar vi
         similas al tomboj blankigitaj, kiuj ekstere ŝajnas belaj, sed
         interne estas plenaj de ostoj de mortintoj kaj de ĉia malpureco.<em class="versenr"> 28</em> Tiel ankaŭ vi ekstere ŝajnas justaj antaŭ homoj, sed interne
         vi estas plenaj de hipokriteco kaj maljusteco.
      </p>
      <p class="p"><em class="versenr"> 29</em> Ve al vi, skribistoj kaj Fariseoj, hipokrituloj! ĉar vi
         konstruas la tombojn de la profetoj kaj ornamas la monumentojn de
         la justuloj, kaj diras:<em class="versenr"> 30</em> Se ni vivus en la tagoj de niaj
         patroj, ni ne partoprenus kun ili en la sango de la profetoj.<em class="versenr"> 31</em> Tial vi atestas pri vi mem, ke vi estas filoj de tiuj, kiuj
         mortigis la profetojn.<em class="versenr"> 32</em> Vi do plenigu la mezuron de viaj
         patroj.<em class="versenr"> 33</em> Serpentoj, vipuridoj! kiel vi povos eviti la juĝon de
         Gehena?<em class="versenr"> 34</em> Jen do mi sendas al vi profetojn kaj saĝulojn kaj
         skribistojn; iujn el ili vi mortigos kaj krucumos, kaj aliajn el
         ili vi skurĝos en viaj sinagogoj kaj persekutos de urbo al urbo;<em class="versenr"> 35</em> por ke venu sur vin la tuta justa sango elverŝita sur la
         teron, de la sango de la justulo Habel ĝis la sango de Zeĥarja,
         filo de Bereĥja, kiun vi mortigis inter la sanktejo kaj la
         altaro.<em class="versenr"> 36</em> Vere mi diras al vi: Ĉio tio venos sur ĉi tiun
         generacion.
      </p>
      <p class="p"><em class="versenr"> 37</em> Ho Jerusalem, Jerusalem, kiu mortigas la profetojn, kaj
         priĵetas per ŝtonoj tiujn, kiuj estas senditaj al ĝi! kiom ofte
         mi volis kolekti viajn infanojn, kiel kokino kolektas sian idaron
         sub la flugilojn, kaj vi ne volis.<em class="versenr"> 38</em> Jen via domo estas lasita
         al vi dezerta.<em class="versenr"> 39</em> Ĉar mi diras al vi: De nun vi ne vidos min, ĝis
         vi diros: Estu benata tiu, kiu venas en la nomo de la Eternulo.
      </p>
      <div class="dist_chapter"></div>
      <h3 class="chapternr">24</h3>
      <p class="first_p">Kaj Jesuo, elirinte, ekforiris de la templo; kaj liaj disĉiploj
         venis al li, por montri al li la konstruaĵojn de la templo.<em class="versenr"> 2</em> Sed
         li responde diris al ili: Ĉu vi ne vidas ĉion tion? vere mi diras
         al vi: Ne estos lasita ĉi tie ŝtono sur ŝtono, kiu ne estos
         deĵetita.
      </p>
      <p class="p"><em class="versenr"> 3</em> Kaj dum ili sidis sur la monto Olivarba, la disĉiploj venis
         aparte al li, dirante: Diru al ni, kiam tio estos? Kaj kio estas
         la signo de via alesto kaj de la maturiĝo de la mondaĝo?<em class="versenr"> 4</em> Kaj
         Jesuo, respondante, diris al ili: Gardu vin, ke neniu vin
         forlogu.<em class="versenr"> 5</em> Ĉar multaj venos en mia nomo, dirante: Mi estas la
         Kristo; kaj ili forlogos multajn.<em class="versenr"> 6</em> Kaj vi aŭdos pri militoj kaj
         famoj de militoj. Zorgu, ke vi ne maltrankviliĝu; ĉar tio devas
         okazi; sed ankoraŭ ne estas la fino.<em class="versenr"> 7</em> Ĉar leviĝos nacio kontraŭ
         nacion, kaj regno kontraŭ regnon; kaj estos malsatoj kaj
         tertremoj en diversaj lokoj.<em class="versenr"> 8</em> Sed ĉio tio estas komenco de
         suferoj.<em class="versenr"> 9</em> Tiam oni transdonos vin al afliktado, kaj mortigos
         vin; kaj vi estos malamataj de ĉiuj nacioj pro mia nomo.<em class="versenr"> 10</em> Tiam
         multaj ofendiĝos, kaj perfidos unu la alian, kaj malamos unu la
         alian.<em class="versenr"> 11</em> Kaj multaj falsaj profetoj leviĝos, kaj forlogos
         multajn.<em class="versenr"> 12</em> Kaj pro la multobligo de maljusteco, la amo de la
         plimulto malvarmiĝos.<em class="versenr"> 13</em> Sed kiu persistos ĝis la fino, tiu estos
         savita.<em class="versenr"> 14</em> Kaj ĉi tiu evangelio de la regno estos predikita tra
         la tuta mondo, kiel atesto al ĉiuj nacioj; kaj tiam venos la
         fino.
      </p>
      <p class="p"><em class="versenr"> 15</em> Kiam do vi vidos la abomenindaĵon de dezerteco, pri kiu estas
         dirite de la profeto Daniel, starantan sur la sankta loko (la
         leganto komprenu),<em class="versenr"> 16</em> tiam tiuj, kiuj estas en Judujo, forkuru al
         la montoj;<em class="versenr"> 17</em> kiu estas sur la tegmento, tiu ne malsupreniru, por
         preni ion el sia domo;<em class="versenr"> 18</em> kaj kiu estas sur la kampo, tiu ne
         revenu, por preni sian mantelon.<em class="versenr"> 19</em> Sed ve al la gravedulinoj kaj
         al la suĉigantinoj en tiuj tagoj!<em class="versenr"> 20</em> Kaj preĝu, ke via forkurado
         ne estu en vintro nek en sabato;<em class="versenr"> 21</em> ĉar tiam estos granda aflikto
         tia, kia ne estis de la komenco de la mondo ĝis nun, nek iam
         estos.<em class="versenr"> 22</em> Kaj se tiuj tagoj ne estus mallongigitaj, neniu karno
         estus savita; sed pro la elektitoj tiuj tagoj estos
         mallongigitaj.<em class="versenr"> 23</em> Tiam se iu diros al vi: Jen ĉi tie la Kristo,
         aŭ: Tie; ne kredu;<em class="versenr"> 24</em> ĉar leviĝos falsaj kristoj kaj falsaj
         profetoj kaj faros grandajn signojn kaj miraklojn, tiel ke ili
         forlogus, se eble, eĉ la elektitojn.<em class="versenr"> 25</em> Jen mi antaŭdiris al vi.<em class="versenr"> 26</em> Se oni do diros al vi: Jen li estas en la dezerto; ne eliru;
         aŭ: Jen li estas en sekretaj ĉambroj; ne kredu.<em class="versenr"> 27</em> Ĉar kiel la
         fulmo venas el la oriento kaj montriĝas ĝis la okcidento, tiel
         ankaŭ estos la alesto de la Filo de homo.<em class="versenr"> 28</em> Kie ajn estos la
         kadavro, tien kolektiĝos la agloj.
      </p>
      <p class="p"><em class="versenr"> 29</em> Sed tuj post la aflikto de tiuj tagoj la suno mallumiĝos, kaj
         la luno ne donos sian lumon, kaj la steloj falos el la ĉielo, kaj
         la potencoj de la ĉielo ŝanceliĝos;<em class="versenr"> 30</em> kaj tiam aperos sur la
         ĉielo la signo de la Filo de homo, kaj tiam ploros ĉiuj gentoj de
         la tero, kaj oni vidos la Filon de homo, venantan en la nuboj de
         la ĉielo kun potenco kaj granda gloro.<em class="versenr"> 31</em> Kaj li elsendos siajn
         anĝelojn kun granda sono de trumpeto, kaj ili kolektos liajn
         elektitojn el la kvar ventoj, el limo ĝis limo de la ĉielo.
      </p>
      <p class="p"><em class="versenr"> 32</em> De la figarbo lernu ĝian parabolon: kiam ĝia branĉo jam
         moliĝis kaj aperigas foliojn, tiam vi scias, ke la somero estas
         proksima;<em class="versenr"> 33</em> tiel same vi, kiam vi vidos ĉion tion, tiam sciu, ke
         li estas proksima, ĉe la pordoj.<em class="versenr"> 34</em> Vere mi diras al vi: Ĉi tiu
         generacio ne forpasos, ĝis ĉio tio plenumiĝos.<em class="versenr"> 35</em> La ĉielo kaj la
         tero forpasos, sed miaj vortoj ne forpasos.<em class="versenr"> 36</em> Sed pri tiu tago
         kaj la horo scias neniu, eĉ ne la anĝeloj de la ĉielo, nek la
         Filo, sed la Patro sola.<em class="versenr"> 37</em> Sed kiel la tagoj de Noa, tiel estos
         la alesto de la Filo de homo.<em class="versenr"> 38</em> Ĉar kiel dum la tagoj, kiuj
         estis antaŭ la diluvo, oni manĝis kaj trinkis, edziĝis kaj
         edziniĝis, ĝis la tago, kiam Noa eniris en la arkeon,<em class="versenr"> 39</em> kaj oni
         ne eksciis, ĝis la diluvo venis kaj forprenis ĉiujn; tiel estos
         la alesto de la Filo de homo.<em class="versenr"> 40</em> Tiam du viroj estos sur kampo:
         unu estos prenita, kaj la alia lasita;<em class="versenr"> 41</em> du virinoj estos
         muelantaj apud muelilo: unu estos prenita, kaj la alia lasita.<em class="versenr"> 42</em> Tial viglu; ĉar vi ne scias, en kiu tago via Sinjoro venos.<em class="versenr"> 43</em> Sed sciu tion, ke se la dommastro scius, en kiu gardoparto venos
         la ŝtelisto, li viglus kaj ne lasus sian domon trafosiĝi.<em class="versenr"> 44</em> Tial
         vi ankaŭ estu pretaj; ĉar en horo, kiam vi ne atendas, la Filo de
         homo venas.<em class="versenr"> 45</em> Kiu do estas la fidela kaj prudenta servisto, kiun
         la sinjoro starigis super siajn domanojn, por doni al ili
         nutraĵon ĝustatempe?<em class="versenr"> 46</em> Feliĉa estas tiu servisto, kiun lia
         sinjoro, veninte, trovos tiel faranta.<em class="versenr"> 47</em> Vere mi diras al vi, ke
         super sian tutan havon li starigos lin.<em class="versenr"> 48</em> Sed se tiu malbona
         servisto diros en sia koro: Mia sinjoro malfruas;<em class="versenr"> 49</em> kaj komencos
         bati siajn kunservistojn, kaj manĝi kaj trinki kun la drinkuloj,<em class="versenr"> 50</em> la sinjoro de tiu servisto venos en tago, kiam li ne atendas,
         kaj en horo, kiam li ne scias,<em class="versenr"> 51</em> kaj distranĉos lin, kaj difinos
         lian parton kun la hipokrituloj; tie estos la plorado kaj la
         grincado de dentoj.
      </p>
      <div class="dist_chapter"></div>
      <h3 class="chapternr">25</h3>
      <p class="first_p">Tiam la regno de la ĉielo estos komparata al dek virgulinoj,
         kiuj prenis siajn lampojn kaj eliris renkonte al la fianĉo.<em class="versenr"> 2</em> Kaj
         kvin el ili estis malprudentaj, kaj kvin estis prudentaj.<em class="versenr"> 3</em> La
         malprudentaj, prenante la lampojn, ne prenis oleon kun si;<em class="versenr"> 4</em> sed
         la prudentaj prenis oleon en la vazoj kun siaj lampoj.<em class="versenr"> 5</em> Kaj kiam
         la fianĉo malfruis, ili ĉiuj malviglis kaj dormis.<em class="versenr"> 6</em> Sed je la
         noktomezo estis ekkrio: Jen la fianĉo! eliru al li renkonte.<em class="versenr"> 7</em> Tiam ĉiuj tiuj virgulinoj leviĝis, kaj ordigis siajn lampojn.<em class="versenr"> 8</em> Kaj la malprudentaj diris al la prudentaj: Donu al ni el via
         oleo, ĉar niaj lampoj estingiĝas.<em class="versenr"> 9</em> Sed la prudentaj respondis,
         dirante: Eble ne estos sufiĉe por ni kaj vi; iru prefere al la
         vendistoj, kaj aĉetu por vi mem.<em class="versenr"> 10</em> Kaj dum ili iris, por aĉeti,
         alvenis la fianĉo; kaj tiuj, kiuj estis pretaj, eniris kun li al
         la edziĝa festo, kaj la pordo estis fermita.<em class="versenr"> 11</em> Poste venis ankaŭ
         la ceteraj virgulinoj, dirante: Sinjoro, sinjoro, malfermu al ni.<em class="versenr"> 12</em> Sed li responde diris: Vere mi diras al vi: Mi vin ne konas.<em class="versenr"> 13</em> Tial viglu, ĉar vi ne scias la tagon nek la horon.
      </p>
      <p class="p"><em class="versenr"> 14</em> Ĉar tiel estas, kvazaŭ viro, forvojaĝonte, alvokis siajn
         servistojn, kaj komisiis al ili siajn posedaĵojn.<em class="versenr"> 15</em> Kaj al unu
         li donis kvin talantojn, al alia du, al alia unu; al ĉiu laŭ lia
         kapableco; kaj li tuj forvojaĝis.<em class="versenr"> 16</em> Kaj tiu, kiu ricevis la kvin
         talantojn, iris kaj negocadis per ili, kaj gajnis pluajn kvin
         talantojn.<em class="versenr"> 17</em> Tiel same ankaŭ tiu, kiu ricevis la du, gajnis
         pluajn du.<em class="versenr"> 18</em> Sed tiu, kiu ricevis la unu, foriris kaj fosis en
         la tero, kaj kaŝis la monon de sia sinjoro.<em class="versenr"> 19</em> Kaj post longa
         tempo la sinjoro de tiuj servistoj venis, kaj faris kun ili
         kalkulon.<em class="versenr"> 20</em> Kaj tiu, kiu ricevis la kvin talantojn, venis kaj
         alportis pluajn kvin talantojn, dirante: Sinjoro, vi komisiis al
         mi kvin talantojn; jen mi gajnis pluajn kvin talantojn.<em class="versenr"> 21</em> Lia
         sinjoro diris al li: Bone, vi bona kaj fidela servisto; vi estis
         fidela pri malmultaj aferoj, mi starigos vin super multaj; envenu
         en la ĝojon de via sinjoro.<em class="versenr"> 22</em> Kaj venis ankaŭ tiu, kiu ricevis
         la du talantojn, kaj diris: Sinjoro, vi komisiis al mi du
         talantojn; jen mi gajnis pluajn du talantojn.<em class="versenr"> 23</em> Lia sinjoro
         diris al li: Bone, vi bona kaj fidela servisto; vi estis fidela
         pri malmultaj aferoj, mi starigos vin super multaj; envenu en la
         ĝojon de via sinjoro.<em class="versenr"> 24</em> Kaj venis ankaŭ tiu, kiu ricevis la unu
         talanton, kaj diris: Sinjoro, mi sciis, ke vi estas severa homo,
         rikoltanta, kie vi ne semis, kaj kolektanta, kie vi ne disŝutis;<em class="versenr"> 25</em> kaj mi timis, kaj foriris, kaj kaŝis vian talanton en la tero;
         jen vi havas vian propraĵon.<em class="versenr"> 26</em> Sed lia sinjoro responde diris al
         li: Vi malbona kaj mallaborema servisto, vi sciis, ke mi
         rikoltas, kie mi ne semis, kaj kolektas, kie mi ne disŝutis;<em class="versenr"> 27</em> pro tio vi devus doni mian monon al la bankistoj, kaj veninte, mi
         ricevus mian propraĵon kun procento.<em class="versenr"> 28</em> Forprenu de li do la
         talanton, kaj donu ĝin al tiu, kiu havas la dek talantojn.<em class="versenr"> 29</em> Ĉar
         al ĉiu, kiu havas, estos donite, kaj li havos abundegon; sed for
         de tiu, kiu ne havas, eĉ tio, kion li havas, estos prenita.<em class="versenr"> 30</em> Kaj elĵetu la senutilan serviston en la eksteran mallumon; tie
         estos la plorado kaj la grincado de dentoj.
      </p>
      <p class="p"><em class="versenr"> 31</em> Sed kiam la Filo de homo venos en sia gloro, kaj ĉiuj anĝeloj
         kun li, tiam li sidos sur la trono de sia gloro;<em class="versenr"> 32</em> kaj antaŭ li
         kolektiĝos ĉiuj nacioj, kaj li apartigos ilin unu de alia, kiel
         paŝtisto apartigas la ŝafojn for de la kaproj;<em class="versenr"> 33</em> kaj li starigos
         la ŝafojn dekstre de li, kaj la kaprojn maldekstre.<em class="versenr"> 34</em> Tiam diros
         la Reĝo al tiuj, kiuj staras dekstre de li: Venu, vi benataj de
         mia Patro, heredu la regnon preparitan por vi de post la komenco
         de la mondo;<em class="versenr"> 35</em> ĉar mi malsatis, kaj vi donis al mi manĝi; mi
         soifis, kaj vi donis al mi trinki; mi estis fremda, kaj vi
         gastigis min;<em class="versenr"> 36</em> nuda, kaj vi vestis min; mi malsanis, kaj vi
         vizitis min; mi estis en malliberejo, kaj vi venis al mi.<em class="versenr"> 37</em> Tiam
         respondos al li la justuloj, dirante: Sinjoro, kiam ni vin vidis
         malsata, kaj vin satigis? aŭ soifanta, kaj trinkigis vin?<em class="versenr"> 38</em> Kaj
         kiam ni vidis vin fremda kaj gastigis vin? aŭ nuda, kaj vin
         vestis?<em class="versenr"> 39</em> Kaj kiam ni vidis vin malsana aŭ en malliberejo, kaj
         venis al vi?<em class="versenr"> 40</em> Kaj la Reĝo respondos kaj diros al ili: Vere mi
         diras al vi: Kiom vi faris al unu el ĉi tiuj miaj fratoj la plej
         malgrandaj, tiom vi faris al mi.<em class="versenr"> 41</em> Tiam li diros al tiuj, kiuj
         staras maldekstre: For de mi, vi malbenitaj, en la eternan
         fajron, kiu estas preparita por la diablo kaj liaj anĝeloj;<em class="versenr"> 42</em> ĉar mi malsatis, kaj vi ne donis al mi manĝi; mi soifis, kaj vi
         ne donis al mi trinki;<em class="versenr"> 43</em> mi estis fremda, kaj vi ne gastigis
         min; nuda, kaj vi ne vestis min; malsana kaj en malliberejo, kaj
         vi ne vizitis min.<em class="versenr"> 44</em> Tiam ili ankaŭ respondos, dirante: Sinjoro,
         kiam ni vidis vin malsata, aŭ soifanta, aŭ fremda, aŭ nuda, aŭ
         malsana, aŭ en malliberejo, kaj ne servis al vi?<em class="versenr"> 45</em> Tiam li
         respondos al ili, dirante: Vere mi diras al vi: Kiom vi ne faris
         al unu el ĉi tiuj la plej malgrandaj, tiom vi ne faris al mi.<em class="versenr"> 46</em> Kaj ĉi tiuj foriros en eternan punon, sed la justuloj en eternan
         vivon.
      </p>
      <div class="dist_chapter"></div>
      <h3 class="chapternr">26</h3>
      <p class="first_p">Kaj kiam Jesuo finis ĉiujn tiujn vortojn, li diris al siaj
         disĉiploj:<em class="versenr"> 2</em> Vi scias, ke post du tagoj okazos la Pasko, kaj la
         Filo de homo estos transdonita, por esti krucumita.<em class="versenr"> 3</em> Tiam
         kunvenis la ĉefpastroj kaj la pliaĝuloj de la popolo, en la korto
         de la ĉefpastro, kies nomo estis Kajafas;<em class="versenr"> 4</em> kaj ili konsiliĝis,
         por ke ili povu per ruzo kapti Jesuon, kaj mortigi lin.<em class="versenr"> 5</em> Sed ili
         diris: Ne dum la festo, por ke ne leviĝu tumulto ĉe la popolo.
      </p>
      <p class="p"><em class="versenr"> 6</em> Kaj kiam Jesuo estis en Betania, en la domo de Simon, leprulo,<em class="versenr"> 7</em> venis al li virino, havanta alabastran vazon da multekosta
         ŝmiraĵo, kaj ŝi verŝis ĝin sur lian kapon, dum li sidis ĉe manĝo.<em class="versenr"> 8</em> Sed kiam la disĉiploj tion vidis, ili indignis, dirante:<em class="versenr"> 9</em> Por
         kio estas ĉi tiu malŝparo? Ĉar ĉi tiun ŝmiraĵon oni povus vendi
         por granda prezo, kaj doni al malriĉuloj.<em class="versenr"> 10</em> Sed Jesuo, tion
         sciante, diris al ili: Kial vi ĝenas la virinon? ŝi faris bonan
         faron al mi.<em class="versenr"> 11</em> Ĉar la malriĉulojn vi ĉiam havas kun vi, sed min
         vi ne ĉiam havas.<em class="versenr"> 12</em> Ĉar verŝante ĉi tiun ŝmiraĵon sur mian
         korpon, ŝi tion faris por mia entombigo.<em class="versenr"> 13</em> Vere mi diras al vi:
         Kie ajn estos predikata ĉi tiu evangelio en la tuta mondo, tio
         ankaŭ, kion faris ĉi tiu virino, estos priparolata, por memoraĵo
         de ŝi.
      </p>
      <p class="p"><em class="versenr"> 14</em> Tiam unu el la dek du, nomata Judas Iskariota, iris al la
         ĉefpastroj,<em class="versenr"> 15</em> kaj diris: Kion vi volas doni al mi, se mi lin
         transdonos al vi? Kaj ili pesis por li tridek arĝentajn monerojn.<em class="versenr"> 16</em> Kaj de tiam li serĉis okazon, por transdoni lin.
      </p>
      <p class="p"><em class="versenr"> 17</em> Kaj en la unua tago de macoj la disĉiploj venis al Jesuo,
         dirante: Kie vi volas, ke ni pretigu por vi, por manĝi la Paskon?<em class="versenr"> 18</em> Kaj li diris: Iru en la urbon al trovotulo, kaj diru al li: La
         Majstro diras: Mia tempo estas proksima; mi faros la Paskon ĉe
         vi, kun miaj disĉiploj.<em class="versenr"> 19</em> Kaj la disĉiploj faris, kiel Jesuo
         ordonis al ili, kaj ili pretigis la Paskon.<em class="versenr"> 20</em> Kaj kiam
         vesperiĝis, li sidis ĉe manĝo kun la dek du disĉiploj;<em class="versenr"> 21</em> kaj dum
         ili manĝis, li diris: Vere mi diras al vi, ke unu el vi perfidos
         min.<em class="versenr"> 22</em> Kaj ili tre malĝojis, kaj ĉiu komencis diri al li:
         Sinjoro, ĉu eble mi?<em class="versenr"> 23</em> Kaj li respondis kaj diris: Tiu, kiu
         trempis kun mi la manon en la pladon, perfidos min.<em class="versenr"> 24</em> La Filo de
         homo iros, kiel estas skribite pri li; sed ve al tiu viro, de kiu
         la Filo de homo estos perfidita! se tiu homo ne estus naskita,
         estus bone por li.<em class="versenr"> 25</em> Kaj Judas, kiu estis lin perfidonta,
         responde diris: Ĉu eble mi, Rabeno? Li diris al li: Vi diris.<em class="versenr"> 26</em> Kaj dum ili manĝis, Jesuo prenis panon, kaj beninte, dispecigis
         ĝin kaj donis al la disĉiploj, kaj diris: Prenu, manĝu; ĉi tio
         estas mia korpo.<em class="versenr"> 27</em> Kaj li prenis kalikon, kaj doninte dankon,
         donis al ili, dirante: Vi ĉiuj trinku el ĝi;<em class="versenr"> 28</em> ĉar ĉi tio estas
         mia sango de la interligo, kiu estas elverŝata por multaj, por la
         pardonado de pekoj.<em class="versenr"> 29</em> Sed mi diras al vi: De nun mi ne trinkos
         el ĉi tiu frukto de la vinberarbo, ĝis tiu tago, kiam mi trinkos
         ĝin novan kun vi en la regno de mia Patro.
      </p>
      <p class="p"><em class="versenr"> 30</em> Kaj kantinte himnon, ili foriris al la monto Olivarba.
      </p>
      <p class="p"><em class="versenr"> 31</em> Tiam diris Jesuo al ili: Vi ĉiuj ofendiĝos pro mi dum ĉi tiu
         nokto; ĉar estas skribite: Mi frapos la paŝtiston, kaj la ŝafoj
         de la grego diskuros.<em class="versenr"> 32</em> Tamen, post mia releviĝo mi iros antaŭ
         vi en Galileon.<em class="versenr"> 33</em> Sed Petro responde diris al li: Eĉ se ĉiuj
         ofendiĝos pro vi, mi neniam ofendiĝos.<em class="versenr"> 34</em> Jesuo diris al li: Vere
         mi diras al vi, ke en ĉi tiu nokto, antaŭ ol krios koko, vi
         trifoje malkonfesos min.<em class="versenr"> 35</em> Petro diris al li: Eĉ se mi devos
         morti kun vi, mi neniel vin malkonfesos. Tiel same diris ĉiuj
         disĉiploj.
      </p>
      <p class="p"><em class="versenr"> 36</em> Tiam venis Jesuo kun ili al loko nomata Getsemane, kaj diris
         al siaj disĉiploj: Sidiĝu ĉi tie, dum mi iros tien, por preĝi.<em class="versenr"> 37</em> Kaj li prenis kun si Petron kaj la du filojn de Zebedeo, kaj
         komencis malĝoji kaj maltrankviliĝi.<em class="versenr"> 38</em> Tiam li diris al ili: Tre
         malĝoja estas mia animo, eĉ ĝis morto; restu ĉi tie, kaj viglu
         kun mi.<em class="versenr"> 39</em> Kaj irinte iom antaŭen, li falis sur sian vizaĝon,
         preĝante, kaj dirante: Ho mia Patro, se povas esti, ĉi tiu kaliko
         pasu for de mi; tamen ne kiel mi volas, sed kiel Vi volas.<em class="versenr"> 40</em> Kaj
         li venis al la disĉiploj kaj trovis ilin dormantaj, kaj diris al
         Petro: Ĉu vi do ne havis forton vigli kun mi eĉ unu horon?<em class="versenr"> 41</em> Viglu kaj preĝu, por ke vi ne eniru en tenton; la spirito ja
         estas fervora, sed la karno estas malforta.<em class="versenr"> 42</em> Denove la duan
         fojon foririnte, li preĝis, dirante: Ho mia Patro, se ĉi tio ne
         povos forpasi, krom se mi trinkos ĝin, Via volo plenumiĝu.<em class="versenr"> 43</em> Kaj
         denove reveninte, li trovis ilin dormantaj, ĉar iliaj okuloj
         peziĝis.<em class="versenr"> 44</em> Kaj li denove lasis ilin kaj foriris, kaj la trian
         fojon preĝis, denove dirante la samajn vortojn.<em class="versenr"> 45</em> Tiam li venis
         al la disĉiploj, kaj diris al ili: Dormu nun kaj ripozu: jen la
         horo alproksimiĝis, kaj la Filo de homo estas perfidata en la
         manojn de pekuloj.<em class="versenr"> 46</em> Leviĝu, ni iru; jen mia perfidanto
         alproksimiĝas.
      </p>
      <p class="p"><em class="versenr"> 47</em> Kaj dum li ankoraŭ parolis, jen venis Judas, unu el la dek du;
         kaj kun li granda homamaso kun glavoj kaj bastonoj venis de la
         ĉefpastroj kaj pliaĝuloj de la popolo.<em class="versenr"> 48</em> Kaj lia perfidanto jam
         aranĝis kun ili signon, dirante: Kiun mi kisos, tiu estas li;
         kaptu lin.<em class="versenr"> 49</em> Kaj tuj veninte al Jesuo, li diris: Saluton,
         Rabeno; kaj kisis lin.<em class="versenr"> 50</em> Kaj Jesuo diris al li: Amiko, por kio
         vi venis? Tiam ili venis, kaj metis manojn sur Jesuon kaj arestis
         lin.<em class="versenr"> 51</em> Kaj jen unu el tiuj, kiuj estis kun Jesuo, etendis sian
         manon kaj eltiris sian glavon, kaj frapis la sklavon de la
         ĉefpastro, kaj detranĉis lian orelon.<em class="versenr"> 52</em> Tiam diris Jesuo al li:
         Remetu vian glavon en ĝian ingon; ĉar ĉiuj, kiuj glavon prenas,
         per glavo pereos.<em class="versenr"> 53</em> Ĉu vi do supozas, ke mi ne povas alvoki mian
         Patron, kaj Li tuj liveros al mi pli ol dek du legiojn da
         anĝeloj?<em class="versenr"> 54</em> Sed kiel plenumiĝus la Skriboj, ke tiel devas okazi?<em class="versenr"> 55</em> En tiu horo Jesuo diris al la homamasoj: Ĉu vi elvenis kvazaŭ
         kontraŭ rabiston, kun glavoj kaj bastonoj, por kapti min? Ĉiutage
         mi sidis en la templo, instruante, kaj vi ne arestis min.<em class="versenr"> 56</em> Sed
         ĉio tio okazis, por ke plenumiĝu la Skriboj de la profetoj. Tiam
         ĉiuj disĉiploj forlasis lin kaj forkuris.
      </p>
      <p class="p"><em class="versenr"> 57</em> Kaj la arestintoj de Jesuo forkondukis lin al la domo de la
         ĉefpastro Kajafas, kie jam kolektiĝis la skribistoj kaj
         pliaĝuloj.<em class="versenr"> 58</em> Sed Petro malproksime sekvis lin ĝis la korto de la
         ĉefpastro, kaj eniris, kaj sidis kun la subuloj, por vidi la
         finon.<em class="versenr"> 59</em> Kaj la ĉefpastroj kaj la tuta sinedrio serĉis malveran
         ateston kontraŭ Jesuo, por ke ili povu lin mortigi;<em class="versenr"> 60</em> kaj ne
         trovis, kvankam multaj malveraj atestantoj venis. Sed poste venis
         du, kaj diris:<em class="versenr"> 61</em> Ĉi tiu diris: Mi povas detrui la sanktejon de
         Dio, kaj rekonstrui ĝin en la daŭro de tri tagoj.<em class="versenr"> 62</em> Kaj la
         ĉefpastro stariĝis, kaj diris al li: Ĉu vi respondas nenion? kion
         atestas ĉi tiuj kontraŭ vi?<em class="versenr"> 63</em> Sed Jesuo silentadis. Kaj la
         ĉefpastro diris al li: Mi ĵurligas vin per Dio la vivanta, ke vi
         diru al ni, ĉu vi estas la Kristo, la Filo de Dio.<em class="versenr"> 64</em> Jesuo diris
         al li: Vi diris; tamen mi diras al vi: Poste vi vidos la Filon de
         homo, sidantan ĉe la dekstra mano de la Potenco, kaj venantan sur
         la nuboj de la ĉielo.<em class="versenr"> 65</em> Tiam la ĉefpastro disŝiris siajn
         vestojn, dirante: Li blasfemis; por kio ni plu bezonas
         atestantojn? jen nun vi aŭdis la blasfemon:<em class="versenr"> 66</em> kion vi opinias?
         Ili respondis kaj diris: Li estas kondamninda al morto.<em class="versenr"> 67</em> Tiam
         oni kraĉis sur lian vizaĝon kaj vangofrapis lin, kaj iuj frapis
         lin per la manplatoj,<em class="versenr"> 68</em> dirante: Profetu al ni, ho Kristo, kiu
         vin frapis?
      </p>
      <p class="p"><em class="versenr"> 69</em> Kaj Petro sidis ekstere sur la korto; kaj venis al li unu
         servantino, dirante: Vi ankaŭ estis kun Jesuo, la Galileano.<em class="versenr"> 70</em> Sed li malkonfesis antaŭ ili ĉiuj, dirante: Mi ne scias, kion vi
         diras.<em class="versenr"> 71</em> Kaj post kiam li eliris en la vestiblon, alia vidis
         lin, kaj diris al la ĉeestantoj: Ĉi tiu estis ankaŭ kun Jesuo, la
         Nazaretano.<em class="versenr"> 72</em> Kaj denove li malkonfesis kun ĵuro: Mi ne konas
         tiun homon.<em class="versenr"> 73</em> Kaj post iom da tempo la apudstarantoj venis, kaj
         diris al Petro: Vere vi ankaŭ estas el ili, ĉar via parolmaniero
         malkaŝas vin.<em class="versenr"> 74</em> Tiam li komencis malbeni kaj ĵuri: Mi ne konas
         tiun homon. Kaj tuj koko kriis.<em class="versenr"> 75</em> Kaj Petro rememoris la vorton,
         kiun Jesuo parolis: Antaŭ ol krios koko, vi trifoje malkonfesos
         min. Kaj li eliris, kaj maldolĉe ploris.
      </p>
      <div class="dist_chapter"></div>
      <h3 class="chapternr">27</h3>
      <p class="first_p">Kaj kiam venis la mateno, ĉiuj ĉefpastroj kaj pliaĝuloj de la
         popolo konsiliĝis kontraŭ Jesuo, por mortigi lin;<em class="versenr"> 2</em> kaj ili ligis
         lin, kaj forkondukis lin kaj transdonis lin al Pilato, la
         provincestro.
      </p>
      <p class="p"><em class="versenr"> 3</em> Tiam Judas, lia perfidinto, vidinte, ke li estas kondamnita,
         pentis, kaj reportis la tridek arĝentajn monerojn al la
         ĉefpastroj kaj la pliaĝuloj,<em class="versenr"> 4</em> dirante: Mi pekis, perfidante
         senkulpan sangon. Sed ili diris: Kiel tio koncernas nin? vi zorgu
         pri tio.<em class="versenr"> 5</em> Kaj li ĵetis la arĝentajn monerojn en la sanktejon,
         kaj eliris; kaj foririnte, pendigis sin.<em class="versenr"> 6</em> Kaj la ĉefpastroj
         prenis la arĝentajn monerojn, kaj diris: Ne konvenas meti ilin en
         la trezorejon, ĉar tio estas prezo de sango.<em class="versenr"> 7</em> Kaj ili
         konsiliĝis, kaj aĉetis per ili la kampon de la potisto, por
         enterigi fremdulojn.<em class="versenr"> 8</em> Tial tiu kampo estas nomata Kampo de
         Sango, ankoraŭ ĝis hodiaŭ.<em class="versenr"> 9</em> Tiam plenumiĝis tio, kio estis
         dirita per la profeto Jeremia, nome: Kaj ili prenis la tridek
         arĝentajn monerojn, taksoprezon de tiu, kiu estis taksita, kiujn
         iuj el la filoj de Izrael taksis;<em class="versenr"> 10</em> kaj donis ilin por la kampo
         de la potisto, kiel la Eternulo difinis al mi.
      </p>
      <p class="p"><em class="versenr"> 11</em> Kaj Jesuo staris antaŭ la provincestro; kaj la estro demandis
         lin, dirante: Ĉu vi estas la Reĝo de la Judoj? Kaj Jesuo diris al
         li: Vi diras.<em class="versenr"> 12</em> Kaj kiam la ĉefpastroj kaj pliaĝuloj akuzis lin,
         li respondis nenion.<em class="versenr"> 13</em> Tiam Pilato diris al li: Ĉu vi ne aŭdas,
         kiom da aferoj oni atestas kontraŭ vi?<em class="versenr"> 14</em> Kaj li ne respondis al
         li eĉ unu vorton, tiel ke la provincestro tre forte miris.<em class="versenr"> 15</em> Sed
         ĉe tiu festo la provincestro kutimis liberigi al la homamaso unu
         malliberulon, kiun ili deziris.<em class="versenr"> 16</em> Kaj oni havis tiam faman
         malliberulon, nomatan Barabas.<em class="versenr"> 17</em> Kiam do ili kolektiĝis, Pilato
         diris al ili: Kiun vi deziras, ke mi liberigu al vi? ĉu
         Barabason, aŭ Jesuon, nomatan Kristo?<em class="versenr"> 18</em> Ĉar li sciis, ke pro
         envio ili transdonis lin.<em class="versenr"> 19</em> Kaj dum li sidis sur la tribunala
         seĝo, lia edzino sendis al li, por diri: Nenion havu kun tiu
         justulo, ĉar mi suferis multe hodiaŭ en sonĝo kaŭze de li.<em class="versenr"> 20</em> Kaj
         la ĉefpastroj kaj pliaĝuloj decidigis la homamason postuli
         Barabason kaj pereigi Jesuon.<em class="versenr"> 21</em> Sed la provincestro responde
         diris al ili: Kiun el la du vi volas, ke mi liberigu al vi? Kaj
         ili diris: Barabason.<em class="versenr"> 22</em> Pilato diris al ili: Kion do mi faros al
         Jesuo, nomata Kristo? Ĉiuj diris: Li estu krucumita.<em class="versenr"> 23</em> Kaj li
         diris: Kial? kian malbonon li faris? Sed ili des pli ekkriis,
         dirante: Li estu krucumita.<em class="versenr"> 24</em> Tial Pilato, vidante, ke neniel
         prosperas al li, sed ke kontraŭe tumulto leviĝas, prenis akvon
         kaj lavis siajn manojn antaŭ la homamaso, dirante: Mi estas
         senkulpa pri la sango de tiu justulo: vi zorgu pri ĝi.<em class="versenr"> 25</em> Kaj la
         tuta popolo responde diris: Lia sango estu sur ni kaj sur niaj
         infanoj.<em class="versenr"> 26</em> Tiam li liberigis al ili Barabason; sed skurĝinte
         Jesuon, li transdonis lin, por esti krucumita.
      </p>
      <p class="p"><em class="versenr"> 27</em> Tiam la soldatoj de la provincestro, kondukinte Jesuon en la
         palacon, kolektis al li la tutan kohorton.<em class="versenr"> 28</em> Kaj ili senvestigis
         lin, kaj surmetis al li skarlatan mantelon.<em class="versenr"> 29</em> Kaj ili plektis
         kronon el dornoj kaj metis ĝin sur lian kapon, kaj metis kanon en
         lian dekstran manon; kaj ili genuis antaŭ li, kaj mokis lin,
         dirante: Saluton, Reĝo de la Judoj!<em class="versenr"> 30</em> Kaj ili kraĉis sur lin,
         kaj prenis la kanon kaj frapis lian kapon.<em class="versenr"> 31</em> Kaj mokinte lin,
         ili demetis de li la mantelon, kaj surmetis al li liajn proprajn
         vestojn, kaj forkondukis lin, por krucumi lin.
      </p>
      <p class="p"><em class="versenr"> 32</em> Kaj elirinte, ili trovis viron Kirenanon, nomatan Simon; tiun
         ili devigis, ke li portu lian krucon.<em class="versenr"> 33</em> Kaj veninte al loko
         nomata Golgota, tio estas, Loko de Kranio,<em class="versenr"> 34</em> ili donis al li
         trinki vinon kun galo enmiksita; kaj li gustumis ĝin, kaj ne
         volis trinki.<em class="versenr"> 35</em> Kaj krucuminte lin, ili dividis inter si liajn
         vestojn, ĵetante lotojn;<em class="versenr"> 36</em> kaj ili sidiĝis, kaj gardis lin tie.<em class="versenr"> 37</em> Kaj ili metis super lia kapo lian akuzon, skribitan: ĈI TIU
         ESTAS JESUO, LA REĜO DE LA JUDOJ.<em class="versenr"> 38</em> Tiam kun li estis krucumitaj
         du rabistoj, unu dekstre kaj unu maldekstre.<em class="versenr"> 39</em> Kaj la
         preterpasantoj insultis lin, balancante la kapon,<em class="versenr"> 40</em> kaj dirante:
         Vi, kiu detruas la sanktejon kaj rekonstruas ĝin en la daŭro de
         tri tagoj, savu vin. Se vi estas la Filo de Dio, deiru de la
         kruco.<em class="versenr"> 41</em> Tiel same ankaŭ la ĉefpastroj, mokante kun la
         skribistoj kaj la pliaĝuloj, diris:<em class="versenr"> 42</em> Aliajn li savis; sin mem
         li ne povas savi. Li ja estas Reĝo de Izrael, li nun deiru de la
         kruco, kaj ni kredos al li.<em class="versenr"> 43</em> Li apogis sin al Dio; Tiu savu
         lin, se Li amas lin; ĉar li diris: Mi estas la Filo de Dio.<em class="versenr"> 44</em> Kaj ankaŭ la rabistoj, kiuj estis krucumitaj kun li, tiel same
         insultis lin.
      </p>
      <p class="p"><em class="versenr"> 45</em> Kaj de post la sesa horo fariĝis mallumo sur la tuta lando ĝis
         la naŭa horo.<em class="versenr"> 46</em> Kaj ĉirkaŭ la naŭa horo Jesuo ekkriis per laŭta
         voĉo, dirante: Eli, Eli, lama sabaĥtani? tio estas: Mia Dio, mia
         Dio, kial Vi forlasis min?<em class="versenr"> 47</em> Kaj iuj el la apudstarantoj,
         aŭdinte tion, diris: Ĉi tiu vokas Elijan.<em class="versenr"> 48</em> Kaj tuj unu el ili
         kuris kaj prenis spongon kaj plenigis ĝin per vinagro, kaj
         metinte ĝin sur kanon, donis al li trinki.<em class="versenr"> 49</em> Kaj la aliaj diris:
         Lasu; ni vidu, ĉu venos Elija, por savi lin.<em class="versenr"> 50</em> Kaj Jesuo, denove
         kriinte per laŭta voĉo, ellasis for la spiriton.<em class="versenr"> 51</em> Kaj jen la
         kurteno de la sanktejo disŝiriĝis en du pecojn de supre ĝis
         malsupre; kaj la tero tremis; kaj la rokoj diskrevis;<em class="versenr"> 52</em> kaj la
         tomboj malfermiĝis, kaj multaj korpoj de dormantaj sanktuloj
         leviĝis,<em class="versenr"> 53</em> kaj elirinte el la tomboj post lia releviĝo, ili
         eniris en la sanktan urbon kaj aperis al multaj.<em class="versenr"> 54</em> Kaj la
         centestro, kaj tiuj, kiuj estis kun li gardantaj Jesuon, kiam ili
         vidis la tertremon kaj la okazantaĵojn, tre timis, dirante: Vere
         ĉi tiu estis Filo de Dio.<em class="versenr"> 55</em> Kaj tie estis multaj virinoj,
         rigardantaj de malproksime, kiuj sekvis Jesuon el Galileo,
         servante al li;<em class="versenr"> 56</em> inter kiuj estis Maria Magdalena, kaj Maria,
         la patrino de Jakobo kaj de Joses, kaj la patrino de la filoj de
         Zebedeo.
      </p>
      <p class="p"><em class="versenr"> 57</em> Kaj kiam vesperiĝis, venis riĉulo, nomata Jozef, el Arimateo,
         kiu mem estis disĉiplo de Jesuo:<em class="versenr"> 58</em> tiu, irinte al Pilato, petis
         la korpon de Jesuo. Tiam Pilato ordonis doni ĝin.<em class="versenr"> 59</em> Kaj Jozef
         prenis la korpon, kaj envolvis ĝin en pura tolaĵo,<em class="versenr"> 60</em> kaj metis
         ĝin en sian novan tombon, kiun li jam elhakis en la roko; kaj li
         alrulis grandan ŝtonon al la enirejo de la tombo, kaj foriris.<em class="versenr"> 61</em> Kaj Maria Magdalena estis tie, kaj la alia Maria, sidantaj apud
         la tombo.
      </p>
      <p class="p"><em class="versenr"> 62</em> La sekvantan tagon, kiu estas la tago post la Preparado, la
         ĉefpastroj kaj la Fariseoj kolektiĝis al Pilato,<em class="versenr"> 63</em> dirante:
         Sinjoro, ni ekrememoras, ke tiu trompanto diris, dum li ankoraŭ
         vivis: Post tri tagoj mi releviĝos.<em class="versenr"> 64</em> Ordonu do, ke oni gardu la
         tombon ĝis la tria tago, por ke liaj disĉiploj ne venu kaj ne
         forŝtelu lin kaj ne diru al la popolo: Li releviĝis el la
         mortintoj; kaj la lasta trompo estus pli malbona, ol la unua.<em class="versenr"> 65</em> Pilato diris al ili: Vi havas gardistaron; iru, kaj gardu ĝin laŭ
         via eblo.<em class="versenr"> 66</em> Tial ili foriris kaj gardis la tombon, sigelinte la
         ŝtonon, kune kun gardistaro.
      </p>
      <div class="dist_chapter"></div>
      <h3 class="chapternr">28</h3>
      <p class="first_p">Kaj sabate malfrue, kiam eklumis por la unua tago de la
         semajno, venis Maria Magdalena kaj la alia Maria, por vidi la
         tombon.<em class="versenr"> 2</em> Kaj jen okazis granda tertremo; ĉar anĝelo de la
         Eternulo malsupreniris el la ĉielo, kaj venis kaj derulis la
         ŝtonon, kaj sidiĝis sur ĝi.<em class="versenr"> 3</em> Lia aspekto estis kiel fulmo, kaj
         lia vestaĵo estis blanka, kiel neĝo;<em class="versenr"> 4</em> kaj pro timo al li la
         gardistoj tremis, kaj fariĝis kiel malvivuloj.<em class="versenr"> 5</em> Kaj la anĝelo
         responde diris al la virinoj: Ne timu; ĉar mi scias, ke vi serĉas
         Jesuon, la krucumitan.<em class="versenr"> 6</em> Li ne estas ĉi tie; ĉar li leviĝis, kiel
         li diris. Venu, vidu la lokon, kie la Sinjoro kuŝis.<em class="versenr"> 7</em> Kaj iru
         rapide, kaj diru al liaj disĉiploj: Li leviĝis el la mortintoj,
         kaj jen li iras antaŭ vi en Galileon; tie vi vidos lin; jen mi
         sciigis al vi.<em class="versenr"> 8</em> Kaj ili rapide foriris de la tombo kun timo kaj
         granda ĝojo, kaj kuris, por sciigi al liaj disĉiploj.<em class="versenr"> 9</em> Kaj jen
         Jesuo renkontis ilin, dirante: Saluton. Kaj alveninte, ili
         ekprenis liajn piedojn kaj adorkliniĝis al li.<em class="versenr"> 10</em> Tiam Jesuo
         diris al ili: Ne timu; iru, diru al miaj fratoj, ke ili foriru en
         Galileon, kaj tie ili min vidos.
      </p>
      <p class="p"><em class="versenr"> 11</em> Kaj dum ili iris, iuj el la gardistoj venis en la urbon, kaj
         rakontis al la ĉefpastroj ĉiujn okazintaĵojn.<em class="versenr"> 12</em> Kaj kunveninte
         kun la pliaĝuloj, ili konsiliĝis kune, kaj ili donis al la
         soldatoj multe da mono,<em class="versenr"> 13</em> dirante: Diru: Liaj disĉiploj venis
         nokte, kaj forŝtelis lin, dum ni dormis.<em class="versenr"> 14</em> Kaj se la
         provincestro tion aŭdos, ni konvinkos lin, kaj liberigos vin de
         ĉia zorgo.<em class="versenr"> 15</em> Kaj ili prenis la monon, kaj faris, kiel ili estis
         instruitaj; kaj tiu diro disvastiĝis inter la Judoj ĝis hodiaŭ.
      </p>
      <p class="p"><em class="versenr"> 16</em> Sed la dek unu disĉiploj iris en Galileon, sur la monton, kiun
         Jesuo jam difinis al ili.<em class="versenr"> 17</em> Kaj kiam ili vidis lin, ili
         adorkliniĝis al li; sed kelkaj dubis.<em class="versenr"> 18</em> Kaj Jesuo venis al ili,
         kaj diris al ili: Estas donita al mi ĉia aŭtoritato en la ĉielo
         kaj sur la tero.<em class="versenr"> 19</em> Iru do kaj disĉipligu ĉiujn naciojn, baptante
         ilin en la nomon de la Patro kaj de la Filo kaj de la Sankta
         Spirito;<em class="versenr"> 20</em> instruante ilin observi ĉion, kion mi ordonis al vi.
         Kaj jen mi estas kun vi ĉiujn tagojn, ĝis la maturiĝo de la
         mondaĝo.
      </p>
      <hr>
      <div class="footer"><a href="libro_mar.html">S. MARKO&nbsp;&gt;&gt;</a></div>
   </body>
</html>