<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>LA UNUA EPISTOLO DE LA APOSTOLO PAŬLO AL LA KORINTANOJ</title>
   </head>
   <body background="../bld/papero.jpg">
      <div class="header"><span class="header_left"><a href="libro_rom.html">&lt;&lt;&nbsp;AL LA ROMANOJ</a></span><span class="header_center"> <a href="index.html#NT">La Nova Testamento</a></span></div>
      <hr>
      <h3 class="head">LA UNUA EPISTOLO DE LA APOSTOLO PAŬLO AL LA <br>KORINTANOJ
      </h3>
      <div class="dist_chapter"></div>
      <h3 class="chapternr">1</h3>
      <p class="first_p">Paŭlo, vokita por esti apostolo de Jesuo Kristo per la volo de
         Dio, kaj Sostenes, nia frato,<em class="versenr"> 2</em> al tiu eklezio de Dio, kiu estas
         en Korinto, al tiuj, kiuj estas sanktigitaj en Kristo Jesuo,
         vokitaj por esti sanktuloj, kune kun ĉiuj, kiuj en ĉiu loko vokas
         la nomon de nia Sinjoro Jesuo Kristo, ilia Sinjoro kaj nia:<em class="versenr"> 3</em> Graco estu al vi kaj paco de Dio, nia Patro, kaj de la Sinjoro
         Jesuo Kristo.
      </p>
      <p class="p"><em class="versenr"> 4</em> Mi ĉiam dankas mian Dion pri vi, pro la graco de Dio al vi
         donita en Kristo Jesuo;<em class="versenr"> 5</em> ke en ĉio vi riĉiĝis en li, en ĉia
         parolo kaj ĉia scio;<em class="versenr"> 6</em> kiel ankaŭ la atesto de Kristo konfirmiĝis
         en vi;<em class="versenr"> 7</em> tiel, ke vi malatingas nenian donacon; atendante la
         malkaŝon de nia Sinjoro Jesuo Kristo,<em class="versenr"> 8</em> kiu ankaŭ konfirmos vin
         ĝis la fino, por ke vi estu neriproĉeblaj en la tago de nia
         Sinjoro Jesuo Kristo.<em class="versenr"> 9</em> Fidela estas Dio, per kiu vi estas
         alvokitaj en la kunulecon de Lia Filo Jesuo Kristo, nia Sinjoro.
      </p>
      <p class="p"><em class="versenr"> 10</em> Mi petegas vin, fratoj, per la nomo de nia Sinjoro Jesuo
         Kristo, ke vi ĉiuj parolu tion saman, kaj ke estu neniaj skismoj
         inter vi; sed ke vi estu perfekte kunigitaj en la sama spirito
         kaj en la sama juĝo.<em class="versenr"> 11</em> Ĉar pri vi, miaj fratoj, estas sciigite
         al mi de la domanoj de Ĥloe, ke ekzistas inter vi malpacoj.<em class="versenr"> 12</em> Kaj la jenon mi volas diri, ke ĉiu el vi diras: Mi estas de
         Paŭlo; kaj mi de Apolos; kaj mi de Kefas; kaj mi de Kristo.<em class="versenr"> 13</em> Ĉu
         Kristo estas dividita? ĉu Paŭlo krucumiĝis por vi? aŭ ĉu vi
         baptiĝis en la nomon de Paŭlo?<em class="versenr"> 14</em> Mi dankas Dion, ke mi baptis
         neniun el vi krom Krispo kaj Gajo;<em class="versenr"> 15</em> por ke neniu diru, ke vi
         baptiĝis en mian nomon.<em class="versenr"> 16</em> Kaj mi baptis ankaŭ la familion de
         Stefanas; krom tio mi ne scias, ĉu mi baptis iun alian.<em class="versenr"> 17</em> Ĉar
         Kristo sendis min, ne por bapti, sed por prediki la evangelion;
         ne en saĝeco de vortoj, por ke la kruco de Kristo ne vantiĝu.
      </p>
      <p class="p"><em class="versenr"> 18</em> Ĉar la priparolo de la kruco estas por la pereantoj malsaĝeco;
         sed por ni, la savatoj, ĝi estas la potenco de Dio.<em class="versenr"> 19</em> Ĉar estas
         skribite:
      </p>
      <p class="indent">
         <p class="verse_indent_cont">Mi pereigos la saĝecon de la saĝuloj,<br>
            Kaj la kompetentecon de la kompetentuloj Mi malaperigos.
         </p>
      </p>
      <p class="p"><em class="versenr"> 20</em> Kie estas la saĝulo? kie estas la skribisto? kie estas la
         diskutisto de ĉi tiu tempaĝo? ĉu Dio ne malsaĝigis la saĝecon de
         la mondo?<em class="versenr"> 21</em> Ĉar pro tio, ke en la saĝeco de Dio la mondo per sia
         saĝeco ne konis Dion, bonvolis Dio per la malsaĝeco de la prediko
         savi la kredantojn.<em class="versenr"> 22</em> Ĉar Judoj postulas signojn, kaj Grekoj
         serĉas saĝecon;<em class="versenr"> 23</em> sed ni predikas Kriston krucumitan, por Judoj
         falilon, kaj por Grekoj malsaĝon;<em class="versenr"> 24</em> sed por la vokitoj mem, ĉu
         Judoj aŭ Grekoj, Kriston la potencon de Dio, kaj la saĝecon de
         Dio.<em class="versenr"> 25</em> Ĉar la malsaĝeco de Dio estas pli saĝa ol homoj; kaj la
         malforteco de Dio estas pli forta ol homoj.
      </p>
      <p class="p"><em class="versenr"> 26</em> Ĉar rigardu vian vokon, fratoj, ke ne multaj saĝuloj laŭ la
         karno, ne multaj potenculoj, ne multaj nobeloj, estas vokataj;<em class="versenr"> 27</em> sed Dio elektis la malsaĝajn objektojn de la mondo, por hontigi
         la saĝulojn; kaj Dio elektis la malfortajn objektojn de la mondo,
         por hontigi la fortajn;<em class="versenr"> 28</em> kaj la malnoblajn objektojn de la
         mondo, kaj la malestimatajn Dio elektis, kaj eĉ la nerealajn, por
         neniigi la realajn;<em class="versenr"> 29</em> por ke neniu karno fieru antaŭ Dio.<em class="versenr"> 30</em> Sed
         el Li vi estas en Kristo Jesuo, kiu fariĝis al ni saĝeco el Dio,
         kaj justeco kaj sanktigo, kaj elaĉeto;<em class="versenr"> 31</em> por ke, kiel estas
         skribite: Kiu fieras, tiu fieru en la Eternulo.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj mi, fratoj, venante al vi, venis ne kun supereco de parolo
         aŭ de saĝeco, proklamante al vi la misteron de Dio.<em class="versenr"> 2</em> Ĉar mi
         decidis scii ĉe vi nenion, krom Jesuo Kristo kaj tiu krucumita.<em class="versenr"> 3</em> Kaj mi estis ĉe vi en malforteco kaj en timo kaj en multa
         tremado.<em class="versenr"> 4</em> Kaj mia parolo kaj mia prediko estis ne en allogaj
         paroloj de saĝeco, sed en elmontro de la Spirito kaj potenco,<em class="versenr"> 5</em> por ke via fido estu ne laŭ la saĝeco de homoj, sed laŭ la
         potenco de Dio.
      </p>
      <p class="p"><em class="versenr"> 6</em> Tamen ni parolas saĝecon inter plenaĝuloj, sed saĝecon ne de ĉi
         tiu mondo, nek de la regantoj de ĉi tiu mondo, kiuj neniiĝas;<em class="versenr"> 7</em> sed ni parolas la saĝecon de Dio en mistero, la saĝecon kaŝitan,
         kiun Dio antaŭdestinis antaŭ la mondaĝoj por nia glorado;<em class="versenr"> 8</em> kaj
         kiun scias neniu el la regantoj de ĉi tiu mondo; ĉar se ili ĝin
         scius, ili ne krucumus la Sinjoron de gloro;<em class="versenr"> 9</em> sed kiel estas
         skribite:
      </p>
      <p class="indent">
         <p class="verse_indent_cont">Tion, kion okulo ne vidis kaj orelo ne aŭdis,<br>
            Kaj kio en la koron de homo ne eniris,<br>
            Dio preparis por tiuj, kiuj Lin amas.
         </p>
      </p>
      <p class="p"><em class="versenr"> 10</em> Sed al ni Dio malkaŝis ilin per la Spirito; ĉar la Spirito
         esploras ĉion, eĉ la profundaĵojn de Dio.<em class="versenr"> 11</em> Ĉar kiu inter homoj
         scias la aferojn de iu homo, krom la spirito de la homo, kiu
         estas en li? tiel same la aferojn de Dio scias neniu, krom la
         Spirito de Dio.<em class="versenr"> 12</em> Sed ni ricevis ne la spiriton de la mondo, sed
         la spiriton, kiu estas de Dio; por ke ni sciu tion, al ni
         donacitan de Dio.<em class="versenr"> 13</em> Pri kio ankaŭ ni parolas per vortoj, ne
         kiujn instruas homa saĝeco, sed kiujn instruas la Spirito;
         komparante spiritajn kun spiritaj.<em class="versenr"> 14</em> Sed la natura homo ne
         akceptas la aferojn de la Spirito de Dio; ĉar ili estas por li
         malsaĝeco; kaj li ne povas ilin scii, pro tio, ke ili estas
         juĝataj spirite.<em class="versenr"> 15</em> Sed la spirita homo juĝas ĉion, kaj li mem
         estas juĝata de neniu.<em class="versenr"> 16</em> Ĉar kiu sciis la menson de la Eternulo,
         ke li instruu Lin? Sed ni havas la menson de Kristo.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj mi, fratoj, ne povis paroli al vi kiel al spirituloj, sed
         kiel al karnuloj, kiel al infanetoj en Kristo.<em class="versenr"> 2</em> Mi nutris vin
         per lakto, ne per manĝaĵoj; ĉar vi ankoraŭ tion ne kapablis; kaj
         eĉ nun vi ne kapablas;<em class="versenr"> 3</em> ĉar vi estas ankoraŭ karnaj; ĉar dum
         ekzistas inter vi ĵaluzo kaj malpaco, ĉu vi ne estas karnaj kaj
         iradas laŭ la maniero de homoj?<em class="versenr"> 4</em> Ĉar kiam unu diras: Mi estas de
         Paŭlo; kaj alia: Mi estas de Apolos; ĉu vi ne estas homoj?<em class="versenr"> 5</em> Kio
         do estas Apolos? kaj kio estas Paŭlo? Servantoj, per kiuj vi
         ekkredis; kaj ĉiu, kiel la Sinjoro al li donis.<em class="versenr"> 6</em> Mi plantis,
         Apolos akvumis; sed Dio kreskigis.<em class="versenr"> 7</em> Tial nek la plantanto estas
         io, nek la akvumanto; sed Dio, la kreskiganto.<em class="versenr"> 8</em> Sed la plantanto
         kaj la akvumanto estas unu; sed ĉiu ricevos sian propran
         rekompencon laŭ sia laboro.<em class="versenr"> 9</em> Ĉar ni estas kunlaborantoj kun Dio:
         vi estas la kultivotaĵo de Dio, la konstruotaĵo de Dio.
      </p>
      <p class="p"><em class="versenr"> 10</em> Laŭ la graco de Dio al mi donita, kiel saĝa majstromasonisto
         mi metis fundamenton; kaj aliaj surkonstruas. Sed ĉiu zorgu, kiel
         li surkonstruas.<em class="versenr"> 11</em> Ĉar neniu povas meti alian fundamenton krom
         tiu, kiu estas metita, tio estas Jesuo Kristo.<em class="versenr"> 12</em> Sed se iu
         konstruas sur la fundamento oron, arĝenton, multekostajn ŝtonojn,
         lignon, fojnon, pajlon,<em class="versenr"> 13</em> ĉies laboraĵo evidentiĝos; ĉar la tago
         ĝin montros, pro tio, ke ĝi estas malkaŝita en fajro; kaj la
         fajro mem provos ĉies laboraĵon, kia ĝi estas.<em class="versenr"> 14</em> Se restos ies
         laboraĵo, kiun li surkonstruis, li ricevos rekompencon.<em class="versenr"> 15</em> Se ies
         laboraĵo forbrulos, li suferos perdon; sed li mem saviĝos; tamen
         kiel tra fajro.
      </p>
      <p class="p"><em class="versenr"> 16</em> Ĉu vi ne scias, ke vi estas templo de Dio kaj ke en vi loĝas
         la Spirito de Dio?<em class="versenr"> 17</em> Se iu detruas la templon de Dio, tiun
         detruos Dio; ĉar la templo de Dio estas sankta, kaj vi estas tio.
      </p>
      <p class="p"><em class="versenr"> 18</em> Neniu sin trompu. Se iu el vi opinias sin saĝa en ĉi tiu
         mondo, li fariĝu malsaĝulo, por ke li saĝiĝu.<em class="versenr"> 19</em> Ĉar la saĝeco de
         ĉi tiu mondo estas malsaĝeco ĉe Dio. Ĉar estas skribite: Li
         kaptas la saĝulojn per ilia ruzaĵo;<em class="versenr"> 20</em> kaj ankaŭ: La Eternulo
         scias la pensojn de saĝuloj, ke ili estas vantaj.<em class="versenr"> 21</em> Tial neniu
         fanfaronu pri homoj. Ĉar ĉio apartenas al vi,<em class="versenr"> 22</em> ĉu Paŭlo, aŭ
         Apolos, aŭ Kefas, aŭ la mondo, aŭ la vivo, aŭ la morto, aŭ
         estantaĵoj aŭ estontaĵoj: ĉio apartenas al vi,<em class="versenr"> 23</em> kaj vi al
         Kristo, kaj Kristo al Dio.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Tiel oni rigardu nin, kiel servantojn de Kristo kaj
         administrantojn de la misteroj de Dio.<em class="versenr"> 2</em> Cetere, ĉi tie estas
         postulate ĉe administrantoj, ke oni troviĝu fidela.<em class="versenr"> 3</em> Sed ĉe mi
         estas tre malgrava afero esti juĝata de vi, aŭ per homa juĝo: mi
         ja ne juĝas min mem.<em class="versenr"> 4</em> Ĉar mi scias nenion kontraŭ mi; tamen mi
         ne estas pro tio pravigita; sed tiu, kiu juĝas min, estas la
         Sinjoro.<em class="versenr"> 5</em> Tial juĝu nenion antaŭ la tempo, ĝis venos la Sinjoro,
         kiu enlumigos la kaŝitaĵojn de la mallumo kaj klarigos la
         intencojn de la koroj; kaj tiam ĉiu ricevos de Dio sian propran
         laŭdon.
      </p>
      <p class="p"><em class="versenr"> 6</em> Tion do, fratoj, mi alifigure rilatigis al mi kaj Apolos pro
         vi; por ke vi en ni lernu ne preterpasi la skribitaĵojn; por ke
         neniu el vi bloveŝvelu por unu kontraŭ la alia.<em class="versenr"> 7</em> Ĉar kiu vin
         diferencigas? kaj kion vi havas, kion vi ne ricevis? sed se vi
         ĝin ricevis, kial vi fanfaronas, kvazaŭ vi ĝin ne ricevus?<em class="versenr"> 8</em> Jam
         vi estas plenigitaj, jam vi riĉiĝis, vi reĝis sen ni; kaj mi ja
         volus, ke vi efektive reĝu, por ke ni ankaŭ reĝu kun vi.<em class="versenr"> 9</em> Ĉar
         ŝajnas al mi, ke Dio elmetis nin, la apostolojn, la plej lastajn,
         kiel mortkondamnitajn; ĉar ni fariĝis spektaklo al la mondo kaj
         al anĝeloj kaj al homoj.<em class="versenr"> 10</em> Ni estas malsaĝuloj pro Kristo, sed
         vi estas saĝaj en Kristo; ni estas malfortaj, sed vi estas
         fortaj; vi estas gloraj, sed ni estas senhonoraj.<em class="versenr"> 11</em> Eĉ ĝis la
         nuna horo ni malsatas kaj soifas, kaj ni estas nudaj, kaj ni
         estas batataj kaj senhejmaj;<em class="versenr"> 12</em> kaj ni penadas, laborante per
         niaj propraj manoj; insultate, ni benas; persekutate, ni eltenas;<em class="versenr"> 13</em> kalumniate, ni petegas; ni fariĝas kiel la balaaĵo de la
         mondo, la forĵetaĵo de ĉio, eĉ ĝis nun.
      </p>
      <p class="p"><em class="versenr"> 14</em> Ne por hontigi vin mi tion skribas, sed, kiel miajn amatajn
         filojn, por admoni vin.<em class="versenr"> 15</em> Ĉar kvankam vi eĉ havus dek mil
         pedagogojn en Kristo, tamen vi havas ne multajn patrojn; ĉar en
         Kristo Jesuo mi naskigis vin per la evangelio.<em class="versenr"> 16</em> Mi do petegas
         vin, estu imitantoj de mi.<em class="versenr"> 17</em> Pro tio mi sendis al vi Timoteon,
         kiu estas mia amata kaj fidela filo en la Sinjoro, kaj kiu vin
         memorigos pri miaj vojoj en Kristo, ĝuste kiel mi instruas ĉie en
         ĉiu eklezio.<em class="versenr"> 18</em> Kelkaj bloveŝvelas, kvazaŭ mi ne venus al vi.<em class="versenr"> 19</em> Sed mi venos al vi baldaŭ, se la Sinjoro tion volos; kaj mi
         ekscios, ne la parolon de la bloveŝvelintoj, sed la potencon.<em class="versenr"> 20</em> Ĉar la regno de Dio estas ne en parolo, sed en potenco.<em class="versenr"> 21</em> Kion
         vi volas? ĉu kun vergo mi venu al vi, aŭ en amo kaj en spirito de
         humileco?
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Efektive oni raportas, ke estas ĉe vi malĉasteco, kaj tia
         malĉasteco, kia ne ekzistas eĉ inter la nacianoj, ke iu havas la
         edzinon de sia patro.<em class="versenr"> 2</em> Kaj vi bloveŝvelis, kaj ne prefere
         ploregis, por ke tiu, kiu faris tion, foriĝu el inter vi.<em class="versenr"> 3</em> Ĉar
         mi vere, korpe forestante, sed spirite ĉeestante, jam juĝis,
         kvazaŭ ĉeestante, tiun, kiu tiel faris tion,<em class="versenr"> 4</em> en la nomo de nia
         Sinjoro Jesuo Kristo, en kunveno de vi kaj de mia spirito kun la
         potenco de nia Sinjoro Jesuo,<em class="versenr"> 5</em> transdoni tian homon al Satano
         por la detruo de la karno, por ke la spirito saviĝu en la tago de
         la Sinjoro Jesuo.<em class="versenr"> 6</em> Ne bona estas via fanfaronado. Ĉu vi ne
         scias, ke malmulto da fermentaĵo fermentigas la tutan mason?<em class="versenr"> 7</em> Forpurigu la malnovan fermentaĵon, por ke vi estu nova maso, kiel
         vi estas nefermentintaj. Ĉar por ni ankaŭ Pasko estas oferita,
         nome Kristo;<em class="versenr"> 8</em> tial ni festu, ne per malnova fermentaĵo, nek per
         fermentaĵo de malico kaj malboneco, sed per la senfermenta pano
         de sincereco kaj vereco.
      </p>
      <p class="p"><em class="versenr"> 9</em> En mia epistolo mi skribis al vi, ke vi ne intermiksu vin kun
         malĉastuloj;<em class="versenr"> 10</em> ne tute kun la malĉastuloj de ĉi tiu mondo, aŭ
         kun la aviduloj kaj rabemuloj, aŭ kun idolanoj; ĉar tiuokaze
         estus necese, ke vi eliru el la mondo;<em class="versenr"> 11</em> sed nun mi skribas al
         vi, ke vi ne intermiksu vin, se iu, nomata frato, eble estas
         malĉastulo, aŭ avidulo, aŭ idolano, aŭ insultanto, aŭ drinkulo,
         aŭ rabemulo; kun tia homo eĉ ne kunmanĝu.<em class="versenr"> 12</em> Ĉar kiel koncernas
         min juĝi la eksterulojn? Ĉu vi ne juĝas la internulojn,<em class="versenr"> 13</em> dum la
         eksterulojn juĝas Dio? Forigu el inter vi la malvirtulon.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Ĉu iu el vi, havante aferon kontraŭ sia proksimulo, kuraĝas
         procesi antaŭ la malpiuloj, kaj ne antaŭ la sanktuloj?<em class="versenr"> 2</em> Aŭ ĉu vi
         ne scias, ke la sanktuloj juĝos la mondon? kaj se la mondon vi
         juĝos, ĉu vi ne estas indaj juĝi la plej malgrandajn aferojn?<em class="versenr"> 3</em> Ĉu vi ne scias, ke ni juĝos anĝelojn? kiom pli do aferojn de la
         nuna vivo?<em class="versenr"> 4</em> Se do vi devas starigi tribunalon pri la aferoj de
         la nuna vivo, ĉu vi faras juĝantoj tiujn, kiuj estas negravaj en
         la eklezio?<em class="versenr"> 5</em> Mi diras tion, por vin hontigi. Ĉu efektive ne
         ekzistas ĉe vi eĉ unu saĝulo, kiu povus decidi inter siaj fratoj,<em class="versenr"> 6</em> sed frato procesas kontraŭ frato, kaj eĉ antaŭ nekredantoj?<em class="versenr"> 7</em> Certe jam estas ĉe vi granda domaĝo, ke vi faras procesojn unu
         kontraŭ alia. Kial vi ne prefere suferas maljustecon? kial vi ne
         prefere suferas rabadon?<em class="versenr"> 8</em> Tamen eĉ vi mem faras maljustecon kaj
         rabadon, kaj eĉ kontraŭ la fratoj.<em class="versenr"> 9</em> Aŭ ĉu vi ne scias, ke la
         maljustuloj ne heredos la regnon de Dio? Ne trompiĝu: nek
         malĉastuloj, nek idolanoj, nek adultuloj, nek molmoruloj, nek
         viruzaĉantoj,<em class="versenr"> 10</em> nek ŝtelistoj, nek aviduloj, nek drinkuloj, nek
         insultantoj, nek rabemuloj, heredos la regnon de Dio.<em class="versenr"> 11</em> Kaj tiaj
         estis kelkaj el vi; sed vi laviĝis, sed vi sanktiĝis, sed vi
         justiĝis en la nomo de la Sinjoro Jesuo Kristo kaj en la Spirito
         de nia Dio.
      </p>
      <p class="p"><em class="versenr"> 12</em> Ĉio estas por mi permesata, sed ne ĉio estas oportuna. Ĉio
         estas por mi permesata; sed mi ne volas sub io submetiĝi.<em class="versenr"> 13</em> Manĝaĵoj por la ventro, kaj la ventro por manĝaĵoj; sed Dio
         neniigos kune ĝin kaj ilin. Sed la korpo estas ne por malĉasteco,
         sed por la Sinjoro; kaj la Sinjoro por la korpo;<em class="versenr"> 14</em> kaj Dio levis
         la Sinjoron, kaj levos ankaŭ nin per Sia potenco.<em class="versenr"> 15</em> Ĉu vi ne
         scias, ke viaj korpoj estas membroj de Kristo? ĉu mi do prenos la
         membrojn de Kristo, kaj faros ilin membroj de malĉastistino?
         Nepre ne!<em class="versenr"> 16</em> Aŭ ĉu vi ne scias, ke tiu, kiu kuniĝas kun
         malĉastistino, estas kun ŝi unu korpo? ĉar: Ili, Li diris, estos
         unu karno.<em class="versenr"> 17</em> Sed tiu, kiu kuniĝas kun la Sinjoro, estas kun li
         unu spirito.<em class="versenr"> 18</em> Forkuru de malĉasteco. Ĉiu peko, kiun homo faras,
         estas ekster la korpo; sed tiu, kiu malĉastas, pekas kontraŭ sia
         propra korpo.<em class="versenr"> 19</em> Aŭ ĉu vi ne scias, ke via korpo estas templo de
         la Sankta Spirito, kiu estas en vi kaj kiun vi havas de Dio? kaj
         vi ne apartenas al vi mem,<em class="versenr"> 20</em> ĉar vi estas aĉetitaj per prezo;
         gloru do Dion en via korpo.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">Nun rilate al la aferoj, pri kiuj vi skribis: Estas bone por
         viro, ne tuŝi virinon.<em class="versenr"> 2</em> Sed pro malĉastaĵoj ĉiu viro havu
         propran edzinon, kaj ĉiu virino havu propran edzon.<em class="versenr"> 3</em> La edzo
         donu al la edzino ŝian rajtaĵon; tiel same ankaŭ la edzino al la
         edzo.<em class="versenr"> 4</em> Ne la edzino, sed la edzo rajtas pri ŝia korpo; tiel same
         ankaŭ ne la edzo, sed la edzino rajtas pri lia korpo.<em class="versenr"> 5</em> Ne senigu
         unu la alian, krom eble kun konsento por kelka tempo, por ke vi
         dediĉu vin al preĝado, kaj kuniĝu denove, por ke Satano vin ne
         tentu pro manko de sinregado.<em class="versenr"> 6</em> Sed tion mi diras kiel permeson,
         ne kiel ordonon.<em class="versenr"> 7</em> Sed mi volus, ke ĉiuj homoj estu kiel mi mem.
         Tamen ĉiu havas sian propran donacon de Dio, unu tiel, alia alie.
      </p>
      <p class="p"><em class="versenr"> 8</em> Sed mi diras al senedzinuloj kaj al vidvinoj: Estas bone por
         ili resti kiel mi.<em class="versenr"> 9</em> Sed se ili ne povas sin deteni, ili edziĝu;
         ĉar estas pli bone edziĝi, ol bruladi.<em class="versenr"> 10</em> Sed al geedzoj mi
         ordonas (tamen ne mi, sed la Sinjoro): Ke edzino ne foriĝu de sia
         edzo<em class="versenr"> 11</em> (tamen, se ŝi foriĝas, ŝi restu senedza, aŭ denove
         konsentiĝu kun sia edzo); kaj ke la edzo ne forsendu sian
         edzinon.<em class="versenr"> 12</em> Sed al la ceteraj diras mi, ne la Sinjoro: Se iu
         frato havas nekredantan edzinon, kaj ŝi konsentas loĝadi kun li,
         li ne forigu ŝin.<em class="versenr"> 13</em> Kaj se virino havas nekredantan edzon, kaj
         li konsentas loĝadi kun ŝi, ŝi ne forlasu sian edzon.<em class="versenr"> 14</em> Ĉar la
         nekredanta edzo estas sanktigita per la edzino, kaj la nekredanta
         edzino estas sanktigita per la frato; alie viaj infanoj estus
         profanaj, sed nun ili estas sanktaj.<em class="versenr"> 15</em> Tamen se la nekredanto
         volas foriri, li foriru: la frato aŭ la fratino en tiaj okazoj ne
         estas sklavigita; sed Dio vokis nin en paco.<em class="versenr"> 16</em> Ĉar kiel vi
         scias, ho edzino, ĉu vi savos vian edzon? aŭ kiel vi scias, ho
         edzo, ĉu vi savos vian edzinon?<em class="versenr"> 17</em> Sed kiel la Sinjoro disdonis
         al ĉiu, kiel Dio ĉiun vokis, tiel li iru. Kaj tiel mi ordonas en
         ĉiuj eklezioj.<em class="versenr"> 18</em> Ĉu iu estas vokita, cirkumcidite? li ne fariĝu
         necirkumcidita. Ĉu iu estas vokita, necirkumcidite? li ne
         cirkumcidiĝu.<em class="versenr"> 19</em> Cirkumcido estas nenio, kaj necirkumcido estas
         nenio; sed la plenumado de la ordonoj de Dio.<em class="versenr"> 20</em> Ĉiu restadu en
         tiu voksorto, en kiu li estas vokita.<em class="versenr"> 21</em> Ĉu vi estas vokita,
         estante sklavo? ne ĉagreniĝu pro tio; sed se vi povas liberiĝi,
         tion uzu prefere.<em class="versenr"> 22</em> Ĉar kiu estas vokita en la Sinjoro, estante
         sklavo, tiu estas liberulo de la Sinjoro; tiel same tiu, kiu
         estas vokita, estante libera, estas sklavo de Kristo.<em class="versenr"> 23</em> Vi estas
         aĉetitaj per prezo; ne fariĝu sklavoj de homoj.<em class="versenr"> 24</em> Fratoj, ĉiu,
         kie li estas vokita, tie restadu kun Dio.
      </p>
      <p class="p"><em class="versenr"> 25</em> Sed rilate al virgulinoj, mi ne havas ordonon de la Sinjoro;
         sed mi donas mian opinion, kiel ricevinta de la Sinjoro indulgon,
         por esti fidela.<em class="versenr"> 26</em> Mi opinias do, ke la jeno estas bona pro la
         nuna neceseco, nome, ke estas bone por viro samstate resti.<em class="versenr"> 27</em> Ĉu
         vi estas ligita kun edzino? ne serĉu malligon. Ĉu vi estas
         malligita je edzino? ne serĉu edzinon.<em class="versenr"> 28</em> Sed se vi edziĝas, vi
         ne pekas; kaj se virgulino edziniĝas, ŝi ne pekas. Sed tiaj
         personoj havos maltrankvilon en la karno; kaj mi volas indulgi
         vin.<em class="versenr"> 29</em> Sed la jenon mi diras, fratoj: La tempo estas
         mallongigita, por ke de nun tiuj, kiuj havas edzinojn, estu
         kvazaŭ ili ne havus;<em class="versenr"> 30</em> kaj la plorantoj, kvazaŭ ne plorantaj;
         kaj la ĝojantoj, kvazaŭ ne ĝojantaj; kaj la aĉetantoj, kvazaŭ ne
         posedantaj;<em class="versenr"> 31</em> kaj tiuj, kiuj uzas la mondon, kvazaŭ ne
         trouzantaj ĝin; ĉar la formo de ĉi tiu mondo forpasas.<em class="versenr"> 32</em> Sed mi
         volas, ke vi estu sen zorgoj. La needziĝinto prizorgas la aferojn
         de la Sinjoro, kiamaniere li povos plaĉi al la Sinjoro;<em class="versenr"> 33</em> sed la
         edziĝinto prizorgas la aferojn de la mondo, kiamaniere li povos
         plaĉi al sia edzino.<em class="versenr"> 34</em> Kaj estas diferenco ankaŭ inter edzino
         kaj virgulino. La needziniĝinto prizorgas la aferojn de la
         Sinjoro, por ke ŝi estu sankta korpe kaj spirite; sed la
         edziniĝinto prizorgas la aferojn de la mondo, kiamaniere ŝi povos
         plaĉi al sia edzo.<em class="versenr"> 35</em> Kaj tion mi diras por via propra utilo; ne
         por ĵeti kaptilon sur vin, sed pro konveneco, kaj por ke vi
         atentu la Sinjoron nedistrite.<em class="versenr"> 36</em> Sed se iu opinias, ke li
         kondutas nedece kontraŭ sia virgulino, se ŝi preteriras sian
         aĝfloradon, kaj se tio estas necesa, li faru tion, kion li volas;
         li ne pekas; ili geedziĝu.<em class="versenr"> 37</em> Sed tiu, kiu staras firma en sia
         koro, havante nenian neceson, sed regas sian propran volon, kaj
         decidis en sia koro gardi sian virgulinon, faras bone.<em class="versenr"> 38</em> Tiel
         tiu, kiu lasas sian virgulinon edziniĝi, faras bone; kaj tiu, kiu
         ne lasas ŝin edziniĝi, faros pli bone.<em class="versenr"> 39</em> Edzino estas ligita
         tiel longe, kiel vivas ŝia edzo; sed se la edzo mortis, ŝi estas
         libera edziniĝi kun iu, kun kiu ŝi volas; nur en la Sinjoro.<em class="versenr"> 40</em> Sed laŭ mia opinio ŝi estas pli feliĉa, se ŝi restas samstate;
         kaj mi opinias, ke mi ankaŭ havas la Spiriton de Dio.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Nun rilate al oferitaĵoj al idoloj: Ni scias, ke ni ĉiuj havas
         scion. La scio bloveŝveligas, sed la amo edifas.<em class="versenr"> 2</em> Se iu opinias,
         ke li scias ion, tiu ankoraŭ ne tiel scias, kiel li devus scii;<em class="versenr"> 3</em> sed se iu amas Dion, tiu estas konata de Li.<em class="versenr"> 4</em> Rilate do la
         manĝadon de la idoloferitaĵoj, ni scias, ke idolo estas neniaĵo
         en la mondo, kaj ke ne ekzistas Dio krom unu.<em class="versenr"> 5</em> Ĉar kvankam estas
         tiel nomataj dioj, ĉu en la ĉielo aŭ sur la tero, kiel estas dioj
         multenombraj, kaj sinjoroj multenombraj,<em class="versenr"> 6</em> tamen por ni estas unu
         Dio, la Patro, el kiu estas ĉio, kaj ni por Li; kaj unu Sinjoro,
         Jesuo Kristo, per kiu estas ĉio, kaj ni per li.<em class="versenr"> 7</em> Tamen ne ĉe
         ĉiuj estas tiu scio; sed iuj, pro sia ĝisnuna kutimiĝo al la
         idolo, manĝas la manĝaĵon kiel oferitaĵon al idolo; kaj ilia
         konscienco, estante malforta, malpuriĝas.<em class="versenr"> 8</em> Sed manĝaĵo ne
         rekomendos nin al Dio; ĉar ni havas nek mankon, se ni ne manĝas,
         nek profiton, se ni manĝas.<em class="versenr"> 9</em> Sed gardu vin, por ke ĉi tiu via
         libereco ne fariĝu faligilo por la malfortuloj.<em class="versenr"> 10</em> Ĉar se iu
         vidas vin, kiu havas scion, sidantan ĉe manĝo en idolejo, ĉu lia
         konscienco, se li estas malforta, ne kuraĝiĝos manĝi
         idoloferitaĵojn?<em class="versenr"> 11</em> Pro via scio do pereas la malfortulo, la
         frato, pro kiu Kristo mortis.<em class="versenr"> 12</em> Kaj tiamaniere, pekante kontraŭ
         la frataro, kaj vundante ilian konsciencon malfortan, vi pekas
         kontraŭ Kristo.<em class="versenr"> 13</em> Tial se manĝaĵo maledifas mian fraton, mi
         neniam plu manĝos karnon, por ke mi ne maledifu mian fraton.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Ĉu mi ne estas libera? ĉu mi ne estas apostolo? ĉu mi ne vidis
         nian Sinjoron Jesuo? ĉu vi ne estas mia laboraĵo en la Sinjoro?<em class="versenr"> 2</em> Se ĉe aliaj mi ne estas apostolo, tamen almenaŭ mi estas ĉe vi;
         ĉar la sigelo de mia apostoleco vi estas en la Sinjoro.<em class="versenr"> 3</em> Mia
         respondo al tiuj, kiuj min ekzamenas, estas jena:<em class="versenr"> 4</em> Ĉu ni ne
         rajtas manĝi kaj trinki?<em class="versenr"> 5</em> Ĉu ni ne rajtas ĉirkaŭkonduki edzinon,
         kiu estas kredantino, kiel ankaŭ la ceteraj apostoloj kaj la
         fratoj de la Sinjoro kaj Kefas?<em class="versenr"> 6</em> Aŭ mi sola kaj Barnabas, ĉu ni
         ne rajtas ĉesi labori?<em class="versenr"> 7</em> Kiu soldato iam deĵoras je sia propra
         elspezo? kiu plantas vinberĝardenon, kaj ne manĝas ĝian frukton?
         aŭ kiu paŝtas ŝafaron, kaj ne manĝas el la lakto de la ŝafaro?<em class="versenr"> 8</em> Ĉu mi parolas tion kiel homo? ĉu ne diras la leĝo tion saman?<em class="versenr"> 9</em> Ĉar estas skribite en la leĝo de Moseo: Ne fermu la buŝon al bovo
         draŝanta. Ĉu pri la bovoj Dio zorgas?<em class="versenr"> 10</em> aŭ ĉu Li diras tion tute
         pro ni? Jes, pro ni ĝi estas skribita; ĉar pluganto devas plugi
         kun espero, kaj draŝanto devas draŝi kun espero al partopreno.<em class="versenr"> 11</em> Se ni semis al vi spiritajn aferojn, ĉu estas io grava, se ni
         rikoltos viajn karnajn aferojn?<em class="versenr"> 12</em> Se aliaj partoprenas ĉi tiun
         rajton super vi, ĉu ne ni ankoraŭ pli multe? Tamen ni ne uzis ĉi
         tiun rajton; sed ni eltenas ĉion, por ke ni neniel malhelpu la
         evangelion de Kristo.<em class="versenr"> 13</em> Ĉu vi ne scias, ke tiuj, kiuj sin okupas
         pri sanktaj aferoj, manĝas el la templaj manĝaĵoj, kaj tiuj, kiuj
         deĵoras ĉe la altaro, partoprenas kune kun la altaro?<em class="versenr"> 14</em> Tiel
         same la Sinjoro ordonis, ke la proklamantoj de la evangelio
         vivadu per la evangelio.<em class="versenr"> 15</em> Sed mi uzis nenion el tiuj rajtoj;
         kaj mi skribas ĉi tion, ne por ke tio estu farita ĉe mi; ĉar
         estus pli bone por mi morti, ol se iu vantigus mian fieraĵon.<em class="versenr"> 16</em> Ĉar se mi predikas la evangelion, mi havas nenion, pri kio fieri;
         ĉar neceseco kuŝas sur mi; ĉar ve al mi, se mi ne predikus la
         evangelion!<em class="versenr"> 17</em> Ĉar se mi tion faras propravole, mi havas
         rekompencon; sed se ne propravole, kiel administranto mi estas
         komisiita.<em class="versenr"> 18</em> Kio do estas mia rekompenco? Ke kiam mi predikas la
         evangelion, mi faru la evangelion senpaga, por ke mi ne plene uzu
         mian rajton en la evangelio.<em class="versenr"> 19</em> Ĉar estante libera de ĉiuj, mi
         min sklavigis sub ĉiujn, por ke mi gajnu des pli multajn.<em class="versenr"> 20</em> Kaj
         al la Judoj mi fariĝis kiel Judo, por ke mi gajnu Judojn; al
         tiuj, kiuj estas sub la leĝo, kiel sub la leĝo, ne estante mem
         sub la leĝo, por ke mi gajnu tiujn, kiuj estas sub la leĝo;<em class="versenr"> 21</em> al
         tiuj, kiuj estas sen leĝo, kiel sen leĝo, ne estante sen leĝo
         rilate Dion, sed sub leĝo rilate Kriston, por ke mi gajnu tiujn,
         kiuj estas sen leĝo.<em class="versenr"> 22</em> Al la malfortuloj mi fariĝis malforta,
         por ke mi gajnu la malfortulojn; mi fariĝis ĉio al ĉiuj, por ke
         mi nepre savu kelkajn.<em class="versenr"> 23</em> Kaj mi faras ĉion pro la evangelio, por
         ke mi ĝin partoprenu.<em class="versenr"> 24</em> Ĉu vi ne scias, ke ĉiuj kurantoj en la
         areno kuras, sed nur unu ricevas la premion? Tiel same kuru, por
         ke vi atingu.<em class="versenr"> 25</em> Kaj ĉiu konkuranto sin regas en ĉio. Ili faras
         tion, por ricevi pereontan kronon; sed ni, nepereontan.<em class="versenr"> 26</em> Mi do
         tiel kuras, kiel ne sendecide; tiel mi boksas, kiel ne batante la
         aeron;<em class="versenr"> 27</em> sed mi kontuzas mian korpon, kaj ĝin subpremas; por ke
         mi, predikinte al aliaj, nepre ne estu mem forrifuzata.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Ĉar mi ne volas, fratoj, ke vi ne sciu, ke niaj prapatroj estis
         ĉiuj sub la nubo, kaj ĉiuj trairis la maron;<em class="versenr"> 2</em> kaj ĉiuj baptiĝis
         en Moseon en la nubo kaj en la maro;<em class="versenr"> 3</em> kaj ĉiuj manĝis la saman
         spiritan manĝaĵon;<em class="versenr"> 4</em> kaj ĉiuj trinkis la saman spiritan
         trinkaĵon; ĉar ili trinkis el spirita roko, kiu ilin sekvis; kaj
         la roko estis Kristo.<em class="versenr"> 5</em> Tamen la plejmulto el ili ne plaĉis al
         Dio; ili ja disĵetiĝis en la dezerto.<em class="versenr"> 6</em> Sed tio okazis kiel
         ekzemploj por ni, por ke ni ne deziregu malbonaĵojn, kiel ili
         ankaŭ deziregis.<em class="versenr"> 7</em> Kaj vi ne estu idolanoj, kiel estis kelkaj el
         ili; kiel estas skribite: La popolo sidiĝis, por manĝi kaj
         trinki, kaj ili leviĝis, por ludi.<em class="versenr"> 8</em> Kaj ni ne malĉastadu, kiel
         kelkaj el ili faris, kaj falis en unu tago dudek tri mil.<em class="versenr"> 9</em> Kaj
         ni ne incitu la Eternulon, kiel kelkaj el ili incitis, kaj pereis
         per serpentoj.<em class="versenr"> 10</em> Kaj vi ne murmuru, kiel kelkaj el ili murmuris,
         kaj pereis per la ekstermanto.<em class="versenr"> 11</em> Tio okazis al ili kiel
         ekzemploj, kaj ĝi estas skribita kiel admono por ni, sur kiujn
         venis la finoj de la mondaĝoj.<em class="versenr"> 12</em> Tiu do, kiu opinias, ke li
         staras, sin gardu, por ke li ne falu.<em class="versenr"> 13</em> Nenia tento vin prenis,
         krom laŭ homa forto; sed fidela estas Dio, kiu ne lasos vin esti
         tentataj super via forto; sed kune kun la tento ankaŭ faros la
         forkurejon, por ke vi povu ĝin elporti.
      </p>
      <p class="p"><em class="versenr"> 14</em> Tial, miaj amataj, forsavu vin de idolservado.<em class="versenr"> 15</em> Mi parolas
         kiel al saĝuloj; vi juĝu tion, kion mi diras.<em class="versenr"> 16</em> Ĉu ne estas la
         kaliko de beno, kiun ni benas, partopreno en la sango de Kristo?
         Ĉu ne estas la pano, kiun ni dispecigas, partopreno en la korpo
         de Kristo?<em class="versenr"> 17</em> pro tio, ke ni, kiuj estas multaj, estas unu pano,
         unu korpo; ĉar ni ĉiuj prenas parton el la unu pano.<em class="versenr"> 18</em> Rigardu
         Izraelon laŭ la karno: ĉu ne estas tiuj, kiuj manĝas la oferojn,
         partoprenantoj en la altaro?<em class="versenr"> 19</em> Kion do mi diras? ke
         idoloferitaĵo estas io, aŭ ke idolo estas io?<em class="versenr"> 20</em> Sed mi diras, ke
         tion, kion oferas la nacianoj, ili oferas al demonoj, kaj ne al
         Dio; kaj mi ne volas, ke vi partoprenu kun demonoj.<em class="versenr"> 21</em> Vi ne
         povas trinki la kalikon de la Sinjoro kaj la kalikon de demonoj;
         vi ne povas partopreni ĉe la tablo de la Sinjoro kaj ĉe la tablo
         de demonoj.<em class="versenr"> 22</em> Aŭ ĉu ni ĵaluzigas la Sinjoron? ĉu ni estas pli
         fortaj ol li?
      </p>
      <p class="p"><em class="versenr"> 23</em> Ĉio estas permesata; sed ne ĉio estas oportuna. Ĉio estas
         permesata; sed ne ĉio edifas.<em class="versenr"> 24</em> Neniu celu sian bonon, sed ĉiu
         la bonon de sia proksimulo.<em class="versenr"> 25</em> Kion oni vendas en la buĉejo, ĉion
         manĝu, demandante nenion pro konscienco;<em class="versenr"> 26</em> ĉar al la Eternulo
         apartenas la tero, kaj ĉio, kio ĝin plenigas.<em class="versenr"> 27</em> Se iu el la
         nekredantoj invitas vin al festeno, kaj vi volas iri, kion oni
         metas antaŭ vi, ĉion manĝu, demandante nenion pro konscienco.<em class="versenr"> 28</em> Sed se iu diras al vi: Ĉi tio estas oferitaĵo ― ne manĝu, pro la
         montrinto, kaj pro konscienco:<em class="versenr"> 29</em> konscienco, mi diras, ne via
         propra, sed de la alia; ĉar kial mia libereco estus juĝata per
         alia konscienco?<em class="versenr"> 30</em> Se mi danke partoprenas, kial mi estus
         mallaŭdata pri tio, pro kio mi donas dankon?<em class="versenr"> 31</em> Ĉu do vi manĝas,
         aŭ trinkas, aŭ kion ajn vi faras, faru ĉion por la gloro de Dio.<em class="versenr"> 32</em> Ne metu faligilon, ĉu por Judoj, aŭ por Grekoj, aŭ por la
         eklezio de Dio;<em class="versenr"> 33</em> tiel same, kiel mi ankaŭ plaĉas al ĉiuj en
         ĉio, celante ne mian propran utilon, sed la utilon de la multaj,
         por ke ili saviĝu.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Vi estu imitantoj de mi, kiel mi ankaŭ estas imitanto de
         Kristo.
      </p>
      <p class="p"><em class="versenr"> 2</em> Mi laŭdas vin, ke vi min memoras en ĉio, kaj ke vi firme tenas
         la tradiciojn, ĝuste kiel mi transdonis ilin al vi.<em class="versenr"> 3</em> Sed mi
         volas sciigi vin, ke la kapo de ĉiu viro estas Kristo; kaj la
         kapo de virino estas viro; kaj la kapo de Kristo estas Dio.<em class="versenr"> 4</em> Ĉiu
         viro, preĝanta aŭ profetanta kun kapo kovrita, malhonoras sian
         kapon.<em class="versenr"> 5</em> Sed ĉiu virino, preĝanta aŭ profetanta kun kapo
         senvuala, malhonoras sian kapon; ĉar tio estas tia sama, kvazaŭ
         ŝi estus razita.<em class="versenr"> 6</em> Ĉar se virino ne estas vualita, ŝi ankaŭ
         tondiĝu; sed se estas hontinde por virino esti kun haroj tonditaj
         aŭ razitaj, ŝi estu vualita.<em class="versenr"> 7</em> Ĉar viro devas ne havi la kapon
         vualita, pro tio, ke li estas la bildo kaj gloro de Dio; sed
         virino estas la gloro de viro.<em class="versenr"> 8</em> Ĉar viro ne estas el virino, sed
         virino el viro;<em class="versenr"> 9</em> ĉar ankaŭ viro ne estas kreita por virino, sed
         virino por viro;<em class="versenr"> 10</em> pro tio virino devas havi sur la kapo signon
         de aŭtoritato, pro la anĝeloj.<em class="versenr"> 11</em> Tamen ne ekzistas virino sen
         viro, nek viro sen virino, en la Sinjoro.<em class="versenr"> 12</em> Ĉar kiel virino
         estas el viro, tiel same ankaŭ estas viro per virino; sed ĉio
         estas el Dio.<em class="versenr"> 13</em> Juĝu en vi mem: ĉu decas, ke virino preĝu al Dio
         nevualite?<em class="versenr"> 14</em> Ĉu eĉ la naturo mem ne instruas vin, ke se viro
         havas longajn harojn, tio estas por li malhonoro?<em class="versenr"> 15</em> Sed se
         virino havas longajn harojn, tio estas por ŝi gloro; ĉar ŝiaj
         haroj estas donitaj al ŝi kiel kovraĵo.<em class="versenr"> 16</em> Sed se iu ŝajnas esti
         disputema, ni ne havas tian kutimon, nek la eklezioj de Dio.
      </p>
      <p class="p"><em class="versenr"> 17</em> Sed ordonante al vi jene, mi ne laŭdas vin, ke vi kunvenas ne
         por pliboniĝo, sed por malpliboniĝo.<em class="versenr"> 18</em> Ĉar unue mi aŭdas, ke
         kiam vi kunvenas en la eklezio, ekzistas inter vi skismoj; kaj mi
         parte kredas tion.<em class="versenr"> 19</em> Ĉar necese estas, ke ankaŭ herezoj estu
         inter vi, por ke la aprobitoj evidentiĝu inter vi.<em class="versenr"> 20</em> Kiam do vi
         kunvenas, estas neeble manĝi la Sinjoran vespermanĝon;<em class="versenr"> 21</em> ĉar en
         via manĝado ĉiu antaŭ alia prenas sian propran vespermanĝon; kaj
         unu malsatas, kaj alia drinkas.<em class="versenr"> 22</em> Kio? ĉu vi ne havas domojn, en
         kiuj vi povas manĝi kaj trinki? aŭ ĉu vi malestimas la eklezion
         de Dio, kaj hontigas la nehavantojn? Kion mi diros? ĉu mi vin
         laŭdos en tio? Mi ja vin ne laŭdas.<em class="versenr"> 23</em> Ĉar mi ricevis de la
         Sinjoro tion, kion mi ankaŭ transdonis al vi, ke la Sinjoro Jesuo
         en la nokto, en kiu li estis perfidata, prenis panon;<em class="versenr"> 24</em> kaj
         doninte dankon, li dispecigis ĝin, kaj diris: Ĉio tio estas mia
         korpo, kiu estas por vi; ĉi tion faru por memorigo pri mi.<em class="versenr"> 25</em> Tiel same ankaŭ la kalikon post la vespermanĝo, dirante: Ĉi tiu
         kaliko estas la nova interligo en mia sango; ĉi tion faru
         ĉiufoje, kiam vi trinkos, por memorigo pri mi.<em class="versenr"> 26</em> Ĉar ĉiufoje,
         kiam vi manĝos ĉi tiun panon kaj trinkos la kalikon, vi proklamos
         la morton de la Sinjoro, ĝis li venos.<em class="versenr"> 27</em> Tial ĉiu, kiu neinde
         manĝos la panon aŭ trinkos la kalikon de la Sinjoro, kulpiĝos pri
         la korpo kaj la sango de la Sinjoro.<em class="versenr"> 28</em> Sed oni sin provu, kaj
         tiele manĝu el la pano kaj trinku el la kaliko.<em class="versenr"> 29</em> Ĉar la
         manĝanto kaj trinkanto manĝas kaj trinkas juĝon al si mem, se li
         ne pripensas la korpon.<em class="versenr"> 30</em> Pro tio multaj inter vi estas
         malfortaj kaj malsanaj, kaj ne malmultaj dormas.<em class="versenr"> 31</em> Sed se ni
         pripensus nin mem, ni ne estus juĝitaj.<em class="versenr"> 32</em> Sed kiam ni estas
         juĝataj, ni estas punataj de la Sinjoro, por ke ni ne estu
         kondamnitaj kune kun la mondo.<em class="versenr"> 33</em> Tial, miaj fratoj, kiam vi
         kunvenas por manĝi, atendu unu la alian.<em class="versenr"> 34</em> Se iu malsatas, li
         manĝu hejme, por ke via kunvenado ne enkonduku juĝon. Kaj la
         ceteron mi ordigos, kiam mi venos.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Rilate spiritajn donacojn, fratoj, mi ne volas, ke vi estu
         nesciantaj.<em class="versenr"> 2</em> Vi scias, ke kiam vi estis nacianoj, vi estis
         forkondukataj al tiuj mutaj idoloj, kiel ajn oni vin kondukis.<em class="versenr"> 3</em> Tial mi sciigas vin, ke neniu parolanta en la Spirito de Dio
         diras: Jesuo estas anatemita; kaj neniu povas diri: Jesuo estas
         Sinjoro, krom per la Sankta Spirito.
      </p>
      <p class="p"><em class="versenr"> 4</em> Ekzistas diverseco de donacoj, sed la sama Spirito.<em class="versenr"> 5</em> Kaj
         ekzistas diverseco de servoj, kaj la sama Sinjoro.<em class="versenr"> 6</em> Kaj ekzistas
         diverseco de energioj, sed la sama Dio, kiu energias ĉion en
         ĉiuj.<em class="versenr"> 7</em> Sed al ĉiu estas donita la elmontro de la Spirito por
         utilo.<em class="versenr"> 8</em> Ĉar al unu estas donita per la Spirito la vorto de
         saĝeco; kaj al alia, la vorto de scio, laŭ la sama Spirito;<em class="versenr"> 9</em> al
         alia, fido, en la sama Spirito; al alia, donacoj de resanigoj, en
         la unu Spirito;<em class="versenr"> 10</em> kaj al alia, energioj por mirakloj; kaj al
         alia, profetpovo; kaj al alia, distingoj de spiritoj; al alia,
         diversaj lingvoj; kaj al alia, interpreto de lingvoj;<em class="versenr"> 11</em> sed ĉion
         tion energias la unu sama Spirito, dividante al ĉiu aparte, kiel
         al li plaĉas.
      </p>
      <p class="p"><em class="versenr"> 12</em> Ĉar kiel la korpo estas unu, kaj havas multajn membrojn, kaj
         ĉiuj membroj de la korpo, estante multaj, estas unu korpo; tiel
         same ankaŭ estas Kristo.<em class="versenr"> 13</em> Ĉar en unu Spirito ni ĉiuj baptiĝis
         en unu korpon, ĉu Judoj aŭ Grekoj, ĉu sklavoj aŭ liberaj; kaj
         ĉiuj estas trinkigitaj el unu Spirito.<em class="versenr"> 14</em> Ĉar la korpo estas ne
         unu membro, sed multaj.<em class="versenr"> 15</em> Se la piedo diros: Pro tio, ke mi ne
         estas la mano, mi ne apartenas al la korpo ― ne sekvas de tio, ke
         ĝi ne apartenas al la korpo.<em class="versenr"> 16</em> Kaj se la orelo diros: Pro tio,
         ke mi ne estas la okulo, mi ne apartenas al la korpo ― ne sekvas
         de tio, ke ĝi ne apartenas al la korpo.<em class="versenr"> 17</em> Se la tuta korpo estus
         okulo, kie estus la aŭdado? Se la tuta estus aŭdado, kie estus la
         flarado?<em class="versenr"> 18</em> Sed Dio jam metis la membrojn al la korpo, ĉiun, kiel
         al Li plaĉis.<em class="versenr"> 19</em> Kaj se ĉiuj estus unu membro, kie estus la
         korpo?<em class="versenr"> 20</em> Nun do ekzistas multaj membroj, sed unu korpo.<em class="versenr"> 21</em> Kaj
         la okulo ne povas diri al la mano: Mi vin ne bezonas; nek same la
         kapo al la piedoj: Mi vin ne bezonas.<em class="versenr"> 22</em> Sed multe plie la ŝajne
         malfortaj membroj de la korpo estas necesaj;<em class="versenr"> 23</em> kaj al tiuj
         partoj de la korpo, kiujn ni opinias malpli honorindaj, ni donas
         pli abundan honoron; kaj niaj negraciaj partoj havas pli abundan
         gracion;<em class="versenr"> 24</em> sed niaj graciaj partoj ne havas bezonon; tamen Dio
         kunakordigis la korpon, doninte pli abundan honoron al la parto,
         kiu havas mankon,<em class="versenr"> 25</em> por ke ne estu skismo en la korpo; sed ke la
         membroj prizorgu egale unu la alian.<em class="versenr"> 26</em> Kaj se unu membro
         suferas, ĉiuj membroj kune suferas; aŭ se unu membro honoriĝas,
         ĉiuj membroj kunĝojas.<em class="versenr"> 27</em> Vi do estas la korpo de Kristo, kaj
         membroj en ĝi, ĉiu laŭ sia parto.<em class="versenr"> 28</em> Kaj Dio metis iujn en la
         eklezio, unue apostolojn, due profetojn, trie instruantojn, poste
         miraklojn, poste donacojn de kuracado, helpojn, direktojn,
         diversajn lingvojn.<em class="versenr"> 29</em> Ĉu ĉiuj estas apostoloj? ĉu ĉiuj profetoj?
         ĉu ĉiuj instruantoj? ĉu ĉiuj mirakluloj?<em class="versenr"> 30</em> ĉu ĉiuj havas kuracan
         povon? ĉu ĉiuj parolas per lingvoj? ĉu ĉiuj interpretas?<em class="versenr"> 31</em> Sed
         vi deziru forte la pligrandajn donacojn. Kaj ankoraŭ pli
         preferindan vojon mi montras al vi.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Se mi parolus la lingvojn de homoj kaj anĝeloj, sed ne havus
         amon, mi fariĝus sonanta kupro aŭ tintanta cimbalo.<em class="versenr"> 2</em> Kaj se mi
         posedus la profetpovon, kaj komprenus ĉiujn misterojn kaj ĉian
         scion; kaj se mi havus ĉian fidon, tiel ke mi povus formovi
         montojn, sed ne havus amon, mi estus nenio.<em class="versenr"> 3</em> Kaj se mi disdonus
         mian tutan havon por nutri la malsatulojn, kaj se mi lasus mian
         korpon por forbrulo, sed ne havus amon, per tio mi neniom
         profitus.<em class="versenr"> 4</em> Amo longe suferas, kaj bonfaras; amo ne envias; amo
         ne fanfaronas, ne ŝveligas sin,<em class="versenr"> 5</em> ne kondutas nedece, ne celas
         por si mem, ne koleriĝas, ne pripensas malbonon,<em class="versenr"> 6</em> ne ĝojas pri
         maljusteco, sed kunĝojas kun vereco;<em class="versenr"> 7</em> ĉion toleras, ĉion kredas,
         ĉion esperas, ĉion eltenas.<em class="versenr"> 8</em> Amo neniam pereas; sed, ĉu estas
         profetadoj, ili neniiĝos; ĉu lingvoj, ili ĉesiĝos; ĉu estas scio,
         ĝi neniiĝos.<em class="versenr"> 9</em> Ĉar ni scias laŭparte, kaj ni profetadas laŭparte;<em class="versenr"> 10</em> sed kiam venos perfektaĵo, tiam neniiĝos tio, kio estas
         laŭparta.<em class="versenr"> 11</em> Kiam mi estis infano, kiel infano mi parolis, kiel
         infano mi sentis, kiel infano mi pensis; nun fariĝinte plenaĝulo,
         mi jam forigis la infanaĵojn.<em class="versenr"> 12</em> Ĉar nun ni vidas per spegulo,
         malhele; sed tiam okulon ĉe okulo; nun mi konas laŭparte; sed
         tiam mi konos tiel same, kiel ankaŭ mi estas konita.<em class="versenr"> 13</em> Restas do
         nun fido, espero, amo, tiuj tri; kaj la plej granda el ili estas
         amo.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Sekvu amon; tamen deziregu spiritajn donacojn, sed prefere, ke
         vi profetadu.<em class="versenr"> 2</em> Ĉar tiu, kiu per lingvo parolas, ne al homoj
         parolas, sed al Dio; ĉar neniu komprenas, sed en la spirito li
         parolas misterojn.<em class="versenr"> 3</em> Sed la profetanto parolas al homoj edifon
         kaj konsilon kaj konsolon.<em class="versenr"> 4</em> Tiu, kiu per lingvo parolas, edifas
         sin mem; sed la profetanto edifas la eklezion.<em class="versenr"> 5</em> Mi volas, ke vi
         ĉiuj parolu per lingvoj, sed prefere, ke vi profetadu; kaj pli
         granda estas la profetanto, ol la per lingvoj parolanta, krom se
         li ankaŭ interpretas, por ke la eklezio ricevu edifon.<em class="versenr"> 6</em> Sed nun,
         fratoj, se mi venus al vi, parolante per lingvoj, kiel mi vin
         helpus, se mi ne parolus al vi, aŭ en formo de malkaŝado, aŭ de
         sciado, aŭ de profetado, aŭ de instruado?<em class="versenr"> 7</em> Eĉ la senvivaĵoj,
         kiuj produktas sonon, ĉu fluto, ĉu harpo, se ili ne donas
         diferencon en la sonoj, kiel oni scios, kio estas flutata aŭ
         harpata?<em class="versenr"> 8</em> Ĉar se la trumpeto donos necertan voĉon, kiu pretiĝos
         por batalo?<em class="versenr"> 9</em> Tiel ankaŭ vi, se vi per la lango ne donas parolon
         facile kompreneblan, kiel oni scios, kio estas parolata? ĉar en
         la aeron vi parolus.<em class="versenr"> 10</em> Eble estas tiom da specoj de voĉoj en la
         mondo, kaj nenia estas sensignifa.<em class="versenr"> 11</em> Se do mi ne scios la
         signifon de la voĉo, mi estos, rilate la parolanton, barbaro, kaj
         la parolanto estos por mi barbaro.<em class="versenr"> 12</em> Tiel same ankaŭ vi, dum vi
         fervore deziras spiritajn donacojn, klopodu, ke vi havu abunde
         por la edifo de la eklezio.<em class="versenr"> 13</em> Tial kiu parolas per lingvo, tiu
         preĝu, ke li interpretu.<em class="versenr"> 14</em> Ĉar se mi preĝas per lingvo, mia
         spirito preĝas, sed mia intelekto estas senfrukta.<em class="versenr"> 15</em> Kio do
         estas? Mi preĝos spirite, kaj mi preĝos ankaŭ intelekte; mi
         kantos spirite, kaj mi kantos ankaŭ intelekte.<em class="versenr"> 16</em> Alie, se vi
         benas spirite, kiamaniere tiu, kiu okupas la lokon de la
         malklerulo, diros Amen ĉe via dankesprimo? ĉar li ne scias, kion
         vi diras.<em class="versenr"> 17</em> Ĉar vi ja bone dankesprimas, sed la alia ne estas
         edifata.<em class="versenr"> 18</em> Mi dankas Dion, mi parolas per lingvoj pli ol vi
         ĉiuj;<em class="versenr"> 19</em> tamen en la eklezio mi preferus paroli kvin vortojn per
         mia intelekto, por ke mi instruu ankaŭ aliajn, ol dek mil vortojn
         per lingvo.
      </p>
      <p class="p"><em class="versenr"> 20</em> Fratoj, ne estu infanoj en viaj mensoj; tamen en malico estu
         infanetoj, sed en la mensoj estu plenaĝuloj.<em class="versenr"> 21</em> En la leĝo estas
         skribite: Per balbutantaj lipoj kaj per lingvo fremda Mi parolos
         al ĉi tiu popolo; kaj tamen tiel ili ne volos aŭskulti Min, diras
         la Eternulo.<em class="versenr"> 22</em> Tial la lingvoj estas kiel signo, ne al la
         kredantoj, sed al la nekredantoj; sed la profetpovo estas kiel
         signo, ne al la nekredantoj, sed al la kredantoj.<em class="versenr"> 23</em> Se do la
         tuta eklezio kunvenos, kaj ĉiuj parolos per lingvoj, kaj tien
         envenos nekleruloj aŭ nekredantoj, ĉu ili ne diros, ke vi
         frenezas?<em class="versenr"> 24</em> Sed se ĉiuj profetos, kaj envenos nekredanto aŭ
         neklerulo, li estos konvinkata de ĉiuj, li estos juĝata de ĉiuj;<em class="versenr"> 25</em> la sekretoj de lia koro estos elmontrataj; kaj sekve li falos
         sur sian vizaĝon kaj adoros Dion, deklarante, ke Dio ja estas ĉe
         vi.
      </p>
      <p class="p"><em class="versenr"> 26</em> Kio do estas, fratoj? Kiam vi kunvenas, ĉiu havas psalmon,
         havas instruon, havas malkaŝaĵon, havas lingvon, havas
         interpretaĵon. Ĉio fariĝu por edifo.<em class="versenr"> 27</em> Se oni parolas per
         lingvo, tio estu duope, aŭ triope je plejmulto, kaj laŭvice; kaj
         unu interpretu;<em class="versenr"> 28</em> sed se ne ĉeestas interpretanto, oni silentu
         en la eklezio; kaj li parolu al si kaj al Dio.<em class="versenr"> 29</em> Kaj la profetoj
         parolu duope aŭ triope, kaj la aliaj interdiferencigu.<em class="versenr"> 30</em> Sed se
         al alia apudsidanta io malkaŝiĝos, la unua silentu.<em class="versenr"> 31</em> Ĉar vi
         ĉiuj povas profeti unuope laŭvice, por ke ĉiuj lernu, kaj ĉiuj
         ricevu konsilon;<em class="versenr"> 32</em> kaj la spiritoj de la profetoj estas
         submetataj al la profetoj;<em class="versenr"> 33</em> ĉar Dio estas Dio ne de konfuzo,
         sed de paco; kiel en ĉiuj eklezioj de la sanktuloj.
      </p>
      <p class="p"><em class="versenr"> 34</em> La virinoj silentadu en la eklezioj; ĉar ne estas permesate al
         ili paroli, sed ili submetiĝu, kiel ankaŭ diras la leĝo.<em class="versenr"> 35</em> Kaj
         se ili volas lerni ion, ili demandu al siaj edzoj hejme; ĉar
         estas honte por virino paroli en la eklezio.<em class="versenr"> 36</em> Kio? ĉu el vi la
         vorto de Dio eliris? ĉu ĝi venis al vi solaj?
      </p>
      <p class="p"><em class="versenr"> 37</em> Se iu ŝajnas al si esti profeto aŭ laŭspirita, li sciiĝu pri
         tio, kion mi skribas al vi, ke ĝi estas la ordono de la Sinjoro.<em class="versenr"> 38</em> Sed se iu ne scias, li ne sciu.
      </p>
      <p class="p"><em class="versenr"> 39</em> Tial, fratoj, deziregu profeti, kaj ne malpermesu paroli per
         lingvoj.<em class="versenr"> 40</em> Sed ĉio fariĝu konvene kaj laŭorde.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Kaj mi sciigas vin, fratoj, pri la evangelio, kiun mi predikis
         al vi, kiun ankaŭ vi ricevis, en kiu ankaŭ vi staras,<em class="versenr"> 2</em> per kiu
         vi saviĝis; se vi en memoro tenas, per kiuj vortoj mi ĝin
         predikis al vi, krom se vi kredis vane.<em class="versenr"> 3</em> Ĉar mi transdonis al vi
         komence tion, kion mi ankaŭ ricevis, ke Kristo mortis pro niaj
         pekoj laŭ la Skriboj;<em class="versenr"> 4</em> kaj ke li estis entombigita; kaj ke li
         releviĝis la trian tagon laŭ la Skriboj;<em class="versenr"> 5</em> kaj ke li aperis al
         Kefas; poste al la dek du;<em class="versenr"> 6</em> poste li aperis al pli ol kvincent
         fratoj samtempe, el kiuj la plimulto restas ĝis nun, sed kelkaj
         jam ekdormis;<em class="versenr"> 7</em> poste li aperis al Jakobo; poste al ĉiuj
         apostoloj;<em class="versenr"> 8</em> kaj fine li aperis al mi ankaŭ, kiel al infano
         ekstertempe naskita.<em class="versenr"> 9</em> Ĉar mi estas la plej malgranda el la
         apostoloj, kaj ne meritas esti nomata apostolo pro tio, ke mi
         persekutis la eklezion de Dio.<em class="versenr"> 10</em> Sed per la graco de Dio mi
         estas tio, kio mi estas; kaj Lia graco donacita al mi montriĝis
         ne vana; sed mi laboregis pli abunde ol la ceteraj; tamen ne mi,
         sed la graco de Dio, kiu estis kun mi.<em class="versenr"> 11</em> Ĉu do mi, ĉu ili, tiel
         ni predikas, kaj tiel vi kredis.
      </p>
      <p class="p"><em class="versenr"> 12</em> Nu, se Kristo estas predikata, ke li releviĝis el la
         mortintoj, kiel do diras kelkaj el vi, ke ne ekzistas releviĝo de
         mortintoj?<em class="versenr"> 13</em> Sed se ne ekzistas releviĝo de mortintoj, ankaŭ
         Kristo ne releviĝis;<em class="versenr"> 14</em> kaj se Kristo ne releviĝis, vana ja estas
         nia predikado, vana ankaŭ estas via fido.<em class="versenr"> 15</em> Jes, kaj ni
         montriĝas kiel falsaj atestantoj de Dio; tial ke ni atestis pri
         Dio, ke Li relevis Kriston; kiun Li ne relevis, se la mortintoj
         ja ne releviĝas.<em class="versenr"> 16</em> Ĉar se la mortintoj ne releviĝas, ankaŭ
         Kristo ne releviĝis;<em class="versenr"> 17</em> kaj se Kristo ne releviĝis, via fido
         estas vana; vi estas ankoraŭ en viaj pekoj.<em class="versenr"> 18</em> Tiuokaze ankaŭ
         pereis la ekdormintoj en Kristo.<em class="versenr"> 19</em> Se nur en ĉi tiu vivo ni
         esperis en Kristo, ni estas el ĉiuj homoj la plej mizeraj.
      </p>
      <p class="p"><em class="versenr"> 20</em> Sed nun Kristo releviĝis el la mortintoj, la unuaaĵo de la
         dormantoj.<em class="versenr"> 21</em> Ĉar tial, ke per homo venis la morto, per homo
         ankaŭ venis la releviĝo de la mortintoj.<em class="versenr"> 22</em> Ĉar kiel en Adam ĉiuj
         mortas, tiel same ankaŭ en Kristo ĉiuj estos vivigitaj.<em class="versenr"> 23</em> Sed
         ĉiu en sia propra vico: Kristo la unuaaĵo, poste tiuj, kiuj
         apartenas al Kristo, ĉe lia alveno.<em class="versenr"> 24</em> Poste venos la fino, kiam
         li transdonos la reĝecon al Dio, al la Patro; kiam li estos
         neniiginta ĉian regadon kaj ĉian aŭtoritaton kaj potencon.<em class="versenr"> 25</em> Ĉar
         li devas reĝadi, ĝis li metos ĉiujn malamikojn sub siajn piedojn.<em class="versenr"> 26</em> La lasta neniigota malamiko estas la morto.<em class="versenr"> 27</em> Ĉar: Ĉion Li
         metis sub liajn piedojn. Sed kiam estas dirate: Ĉio estas
         submetita, estas evidente, ke esceptita estas Tiu, kiu submetis
         ĉion al li.<em class="versenr"> 28</em> Kaj kiam ĉio estos submetita al li, tiam la Filo
         ankaŭ mem estos submetita al Tiu, kiu submetis ĉion al li, por ke
         Dio estu ĉio en ĉio.
      </p>
      <p class="p"><em class="versenr"> 29</em> Alie kion faros tiuj, kiuj baptiĝas pro la mortintoj? Se la
         mortintoj tute ne releviĝas, kial do ili baptiĝas pro ili?<em class="versenr"> 30</em> kial ni ankaŭ endanĝeriĝas ĉiun horon?<em class="versenr"> 31</em> Mi asertas per la
         singratulado pro vi, fratoj, kiun mi havas en Kristo Jesuo, nia
         Sinjoro, mi mortas ĉiutage.<em class="versenr"> 32</em> Se laŭ homa maniero mi batalis
         kontraŭ bestoj en Efeso, kiel mi per tio profitas? Se la
         mortintoj ne releviĝas, ni manĝu kaj trinku, ĉar morgaŭ ni
         mortos.<em class="versenr"> 33</em> Ne trompiĝu; Malbonaj kuniĝoj malbonigas bonajn
         morojn.<em class="versenr"> 34</em> Malebriiĝu en justeco, kaj ne peku; ĉar kelkaj havas
         nenian scion pri Dio; mi tion diras, por hontigi vin.
      </p>
      <p class="p"><em class="versenr"> 35</em> Sed iu diros: Kiel la mortintoj releviĝas? kaj kun kia korpo
         ili venas?<em class="versenr"> 36</em> Ho malsaĝulo! tio, kion vi mem semas, ne viviĝas,
         se ĝi ne mortos;<em class="versenr"> 37</em> kaj tio, kion vi semas, estas ne la estonta
         korpo, sed nuda grenero, eble de tritiko, aŭ de alia speco;<em class="versenr"> 38</em> sed Dio donas al ĝi korpon, kiel Li volis, kaj al ĉiu semo ĝian
         propran korpon.<em class="versenr"> 39</em> Ne ĉiu karno estas unu sama karno; sed
         ekzistas unu karno de homoj, kaj alia de bestoj, kaj alia karno
         de birdoj, kaj alia de fiŝoj.<em class="versenr"> 40</em> Ekzistas ankaŭ korpoj ĉielaj kaj
         korpoj teraj; sed la gloro de la ĉielaj estas unu, kaj la gloro
         de la teraj estas alia.<em class="versenr"> 41</em> Ekzistas unu gloro de la suno, kaj
         alia gloro de la luno, kaj alia gloro de la steloj; ĉar unu stelo
         diferencas de alia stelo rilate al gloro.<em class="versenr"> 42</em> Tia sama ankaŭ estas
         la releviĝo de la mortintoj. Ĝi estas semata en putreco, ĝi
         releviĝas en senputreco;<em class="versenr"> 43</em> ĝi estas semata en malhonoro, ĝi
         releviĝas en gloro; ĝi estas semata en malforteco, ĝi releviĝas
         en potenco;<em class="versenr"> 44</em> ĝi estas semata laŭanima korpo, ĝi releviĝas
         laŭspirita korpo. Se ekzistas laŭanima korpo, ekzistas ankaŭ
         laŭspirita korpo.<em class="versenr"> 45</em> Tiele ankaŭ estas skribite: La unua homo
         Adam fariĝis viva animo. La lasta Adam fariĝis viviganta spirito.<em class="versenr"> 46</em> Tamen unua estas ne tio, kio estas laŭspirita, sed tio, kio
         estas laŭanima; poste tio, kio estas laŭspirita.<em class="versenr"> 47</em> La unua homo
         estas el la tero, elpolva; la dua homo estas el la ĉielo.<em class="versenr"> 48</em> Kia
         estas la elpolvulo, tiaj estas ankaŭ la elpolvuloj; kaj kia estas
         la elĉielulo, tiaj estas ankaŭ la elĉieluloj.<em class="versenr"> 49</em> Kaj kiel ni
         portis la figuron de la elpolvulo, tiel same ni portos la figuron
         de la elĉielulo.
      </p>
      <p class="p"><em class="versenr"> 50</em> Kaj la jenon mi diras, fratoj, ke karno kaj sango ne povas
         heredi la regnon de Dio; kaj putreco ne heredas senputrecon.<em class="versenr"> 51</em> Jen mi sciigas al vi misteron: Ni ne ĉiuj dormos, sed ni ĉiuj
         ŝanĝiĝos,<em class="versenr"> 52</em> en momento, en okula ekmovo, ĉe la lasta
         trumpetsono: ĉar la trumpeto sonos, kaj la mortintoj releviĝos
         senputraj, kaj ni ŝanĝiĝos.<em class="versenr"> 53</em> Ĉar estas necese, ke ĉi tiu
         putrema surmetu senputrecon, kaj ke ĉi tiu mortema surmetu
         senmortecon.<em class="versenr"> 54</em> Sed kiam ĉi tiu putrema surmetos senputrecon, kaj
         ĉi tiu mortema surmetos senmortecon, tiam plenumiĝos la skribita
         diro: La morto forglutiĝis en venko.<em class="versenr"> 55</em> Ho morto, kie estas via
         venko? Ho morto, kie estas via pikilo?<em class="versenr"> 56</em> La pikilo de la morto
         estas la peko; kaj la forto de la peko estas la leĝo;<em class="versenr"> 57</em> sed
         danko estu al Dio, kiu donas al ni la venkon per nia Sinjoro
         Jesuo Kristo.<em class="versenr"> 58</em> Tial, miaj amataj fratoj, estu firmaj,
         nemoveblaj, ĉiam abundaj en la laboro de la Sinjoro, sciante, ke
         via penado ne estas vanta en la Sinjoro.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Nun rilate al la monkolekto pro la sanktuloj, kiel mi ordonis
         al la eklezioj de Galatujo, tiel ankaŭ vi faru.<em class="versenr"> 2</em> La unuan tagon
         de la semajno, ĉiu el vi provizu ĉe si laŭ tio, kion li prospere
         akiris, por ke ne estu kolektoj tiam, kiam mi venos.<em class="versenr"> 3</em> Kaj kiam
         mi alvenos, kiujn vi per leteroj aprobos, tiujn mi sendos, por
         alporti vian donacon al Jerusalem;<em class="versenr"> 4</em> kaj se konvenos, ke mi ankaŭ
         tien vojaĝu, ili vojaĝos kun mi.<em class="versenr"> 5</em> Sed mi venos al vi, kiam mi
         estos trapasinta Makedonujon; ĉar Makedonujon mi ja trapasos;<em class="versenr"> 6</em> sed ĉe vi eble mi restos, aŭ eĉ travintros, por ke vi antaŭen
         irigu min, kien mi veturos.<em class="versenr"> 7</em> Ĉar mi ne volas vidi vin nun
         dumvojaĝe; ĉar mi esperas resti kelkan tempon ĉe vi, se la
         Sinjoro permesos.<em class="versenr"> 8</em> Sed mi restos en Efeso ĝis Pentekosto;<em class="versenr"> 9</em> ĉar
         pordo granda kaj efika malfermiĝis al mi, kaj estas multaj
         kontraŭstarantoj.
      </p>
      <p class="p"><em class="versenr"> 10</em> Se Timoteo venos, zorgu, ke li estu ĉe vi sentime; ĉar li
         faras la laboron de la Sinjoro, kiel mi ankaŭ;<em class="versenr"> 11</em> neniu do lin
         malestimu. Sed antaŭen irigu lin en paco, por ke li venu al mi;
         ĉar mi atendas lin kun la fratoj.<em class="versenr"> 12</em> Sed rilate al la frato
         Apolos, mi multe petegis lin veni al vi kun la fratoj; sed tute
         mankis volo veni nun; sed li venos, kiam li havos oportunan
         tempon.
      </p>
      <p class="p"><em class="versenr"> 13</em> Viglu, staru firme en la fido, viriĝu, fortiĝu.<em class="versenr"> 14</em> Ĉio via
         estu farata en amo.
      </p>
      <p class="p"><em class="versenr"> 15</em> Mi petegas vin, fratoj (vi konas la domon de Stefanas, ke ĝi
         estas la unuaaĵo de la Aĥaja lando, kaj ke ili sin dediĉis al la
         servo de la sanktuloj),<em class="versenr"> 16</em> ke vi ankaŭ submetiĝu al tiaj, kaj al
         ĉiu kunhelpanto kaj kunlaboranto.<em class="versenr"> 17</em> Kaj mi ĝojas pro la alveno
         de Stefanas kaj Fortunato kaj Aĥaiko, tial, ke vian mankaĵon ili
         plenigis.<em class="versenr"> 18</em> Ĉar ili refreŝigis mian spiriton kaj vian; rekonu do
         tiajn.
      </p>
      <p class="p"><em class="versenr"> 19</em> La eklezioj de Azio vin salutas. Akvila kaj Priskila vin
         salutas multe en la Sinjoro, kune kun la eklezio en ilia domo.<em class="versenr"> 20</em> Ĉiuj fratoj vin salutas. Salutu unu la alian per sankta kiso.<em class="versenr"> 21</em> La saluto de mi, Paŭlo, per mia propra mano.<em class="versenr"> 22</em> Se iu ne amas la
         Sinjoron Jesuo Kristo, li estu anatemita. Maran-ata.<em class="versenr"> 23</em> La graco
         de la Sinjoro Jesuo Kristo estu kun vi.<em class="versenr"> 24</em> Mia amo estu kun vi
         ĉiuj en Kristo Jesuo. Amen.
      </p>
      <hr>
      <div class="footer"><a href="libro_2ko.html">II. KORINTANOJ&nbsp;&gt;&gt;</a></div>
   </body>
</html>