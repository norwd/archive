<html>
   <head>
      <meta http-equiv="Content-Type" content="text/html; charset=utf-8">
      <link title="stilo" type="text/css" rel="stylesheet" href="../css/biblio.css">
      <title>NOMBROJ</title>
   </head>
   <body background="../bld/papero.jpg">
      <div class="header"><span class="header_left"><a href="libro_lev.html">&lt;&lt;&nbsp;LEVIDOJ</a></span><span class="header_center"> <a href="index.html#MT">La Malnova Testamento</a></span></div>
      <hr>
      <h3 class="head">NOMBROJ</h3>
      <h3 class="head">KVARA LIBRO DE MOSEO</h3>
      <div class="dist_chapter"></div>
      <h3 class="chapternr">1</h3>
      <p class="first_p">Kaj la Eternulo ekparolis al Moseo en la dezerto Sinaj en la
         tabernaklo de kunveno en la unua tago de la dua monato de la dua
         jaro post ilia eliro el la lando Egipta, dirante:<em class="versenr"> 2</em> Prikalkulu la
         tutan komunumon de la Izraelidoj laŭ iliaj familioj, laŭ iliaj
         patrodomoj, laŭ la nombro de la nomoj de ĉiuj virseksuloj
         laŭkape.<em class="versenr"> 3</em> De la aĝuloj de dudek jaroj kaj pli, ĉiujn, kiuj
         taŭgas por milito en Izrael, prikalkulu ilin laŭ iliaj taĉmentoj,
         vi kaj Aaron.<em class="versenr"> 4</em> Kaj kun vi estu po unu homo el ĉiu tribo, homo,
         kiu estas ĉefo en sia patrodomo.<em class="versenr"> 5</em> Kaj jen estas la nomoj de la
         viroj, kiuj staros kun vi: de Ruben staru Elicur, filo de Ŝedeur;<em class="versenr"> 6</em> de Simeon, Ŝelumiel, filo de Curiŝadaj;<em class="versenr"> 7</em> de Jehuda, Naĥŝon,
         filo de Aminadab;<em class="versenr"> 8</em> de Isaĥar, Netanel, filo de Cuar;<em class="versenr"> 9</em> de
         Zebulun, Eliab, filo de Ĥelon;<em class="versenr"> 10</em> de la filoj de Jozef: de
         Efraim, Eliŝama, filo de Amihud; de Manase, Gamliel, filo de
         Pedacur;<em class="versenr"> 11</em> de Benjamen, Abidan, filo de Gideoni;<em class="versenr"> 12</em> de Dan,
         Aĥiezer, filo de Amiŝadaj;<em class="versenr"> 13</em> de Aŝer, Pagiel, filo de Oĥran;<em class="versenr"> 14</em> de Gad, Eljasaf, filo de Deuel;<em class="versenr"> 15</em> de Naftali, Aĥira, filo de
         Enan.<em class="versenr"> 16</em> Tio estas la distingitoj el la komunumo, la estroj de la
         triboj de siaj patroj, la ĉefoj de la miloj de Izrael.<em class="versenr"> 17</em> Kaj
         Moseo kaj Aaron prenis tiujn virojn, cititajn laŭ iliaj nomoj.<em class="versenr"> 18</em> Kaj la tutan komunumon ili kunvenigis en la unua tago de la dua
         monato; kaj la kunvenintoj legitimis sin laŭ siaj familioj, laŭ
         siaj patrodomoj, laŭ la nombroj de la nomoj, de la aĝuloj de
         dudek jaroj kaj pli, laŭkape,<em class="versenr"> 19</em> kiel la Eternulo ordonis al
         Moseo. Kaj li prikalkulis ilin en la dezerto Sinaj.
      </p>
      <p class="p"><em class="versenr"> 20</em> Kaj montriĝis, ke la filoj de Ruben, la unuenaskito de Izrael,
         laŭ sia deveno, laŭ siaj familioj, laŭ siaj patrodomoj, laŭ la
         nombro da nomoj laŭkape, ĉiuj virseksuloj en la aĝo de dudek
         jaroj kaj pli, ĉiuj militkapablaj,<em class="versenr"> 21</em> prezentis en la tribo de
         Ruben la nombron de kvardek ses mil kvincent.
      </p>
      <p class="p"><em class="versenr"> 22</em> La filoj de Simeon laŭ sia deveno, laŭ siaj familioj, laŭ siaj
         patrodomoj, kalkulitaj laŭ la nombro da nomoj laŭkape, ĉiuj
         virseksuloj en la aĝo de dudek jaroj kaj pli, ĉiuj militkapablaj,<em class="versenr"> 23</em> prezentis en la tribo de Simeon la nombron de kvindek naŭ mil
         tricent.
      </p>
      <p class="p"><em class="versenr"> 24</em> La filoj de Gad laŭ sia deveno, laŭ siaj familioj, laŭ siaj
         patrodomoj, laŭ la nombro da nomoj, en la aĝo de dudek jaroj kaj
         pli, ĉiuj militkapablaj,<em class="versenr"> 25</em> prezentis en la tribo de Gad la
         nombron de kvardek kvin mil sescent kvindek.
      </p>
      <p class="p"><em class="versenr"> 26</em> La filoj de Jehuda laŭ sia deveno, laŭ siaj familioj, laŭ siaj
         patrodomoj, laŭ la nombro da nomoj, en la aĝo de dudek jaroj kaj
         pli, ĉiuj militkapablaj,<em class="versenr"> 27</em> prezentis en la tribo de Jehuda la
         nombron de sepdek kvar mil sescent.
      </p>
      <p class="p"><em class="versenr"> 28</em> La filoj de Isaĥar laŭ sia deveno, laŭ siaj familioj, laŭ siaj
         patrodomoj, laŭ la nombro da nomoj, en la aĝo de dudek jaroj kaj
         pli, ĉiuj militkapablaj,<em class="versenr"> 29</em> prezentis en la tribo de Isaĥar la
         nombron de kvindek kvar mil kvarcent.
      </p>
      <p class="p"><em class="versenr"> 30</em> La filoj de Zebulun laŭ sia deveno, laŭ siaj familioj, laŭ
         siaj patrodomoj, laŭ la nombro da nomoj, en la aĝo de dudek jaroj
         kaj pli, ĉiuj militkapablaj,<em class="versenr"> 31</em> prezentis en la tribo de Zebulun
         la nombron de kvindek sep mil kvarcent.
      </p>
      <p class="p"><em class="versenr"> 32</em> La filoj de Jozef, la filoj de Efraim laŭ sia deveno, laŭ siaj
         familioj, laŭ siaj patrodomoj, laŭ la nombro da nomoj, en la aĝo
         de dudek jaroj kaj pli, ĉiuj militkapablaj,<em class="versenr"> 33</em> prezentis en la
         tribo de Efraim la nombron de kvardek mil kvincent.
      </p>
      <p class="p"><em class="versenr"> 34</em> La filoj de Manase laŭ sia deveno, laŭ siaj familioj, laŭ siaj
         patrodomoj, laŭ la nombro da nomoj, en la aĝo de dudek jaroj kaj
         pli, ĉiuj militkapablaj,<em class="versenr"> 35</em> prezentis en la tribo de Manase la
         nombron de tridek du mil ducent.
      </p>
      <p class="p"><em class="versenr"> 36</em> La filoj de Benjamen laŭ sia deveno, laŭ siaj familioj, laŭ
         siaj patrodomoj, laŭ la nombro da nomoj, en la aĝo de dudek jaroj
         kaj pli, ĉiuj militkapablaj,<em class="versenr"> 37</em> prezentis en la tribo de Benjamen
         la nombron de tridek kvin mil kvarcent.
      </p>
      <p class="p"><em class="versenr"> 38</em> La filoj de Dan laŭ sia deveno, laŭ siaj familioj, laŭ siaj
         patrodomoj, laŭ la nombro da nomoj, en la aĝo de dudek jaroj kaj
         pli, ĉiuj militkapablaj,<em class="versenr"> 39</em> prezentis en la tribo de Dan la
         nombron de sesdek du mil sepcent.
      </p>
      <p class="p"><em class="versenr"> 40</em> La filoj de Aŝer laŭ sia deveno, laŭ siaj familioj, laŭ siaj
         patrodomoj, laŭ la nombro da nomoj, en la aĝo de dudek jaroj kaj
         pli, ĉiuj militkapablaj,<em class="versenr"> 41</em> prezentis en la tribo de Aŝer la
         nombron de kvardek unu mil kvincent.
      </p>
      <p class="p"><em class="versenr"> 42</em> La filoj de Naftali laŭ sia deveno, laŭ siaj familioj, laŭ
         siaj patrodomoj, laŭ la nombro da nomoj, en la aĝo de dudek jaroj
         kaj pli, ĉiuj militkapablaj,<em class="versenr"> 43</em> prezentis en la tribo de Naftali
         la nombron de kvindek tri mil kvarcent.
      </p>
      <p class="p"><em class="versenr"> 44</em> Tio estas la kalkulitoj, kiujn kalkulis Moseo kaj Aaron kaj la
         princoj de Izrael, dek du homoj, po unu el ĉiu patrodomo.<em class="versenr"> 45</em> Kaj
         la nombro de ĉiuj kalkulitoj el la Izraelidoj laŭ iliaj
         patrodomoj, en la aĝo de dudek jaroj kaj pli, ĉiuj militkapablaj
         en Izrael,<em class="versenr"> 46</em> la nombro de ĉiuj kalkulitoj estis sescent tri mil
         kvincent kvindek.
      </p>
      <p class="p"><em class="versenr"> 47</em> Sed la Levidoj laŭ sia patrodomo ne estis kalkulitaj inter
         ili.<em class="versenr"> 48</em> Ĉar la Eternulo ekparolis al Moseo, dirante:<em class="versenr"> 49</em> Nur la
         tribon de Levi ne prikalkulu, kaj ne metu ilian nombron mezen de
         la Izraelidoj.<em class="versenr"> 50</em> Sed vi komisiu al la Levidoj la tabernaklon de
         atesto kaj ĉiujn ĝiajn objektojn, kaj ĉion, kio apartenas al ĝi;
         ili portadu la tabernaklon kaj ĉiujn ĝiajn objektojn, kaj ili
         priservu ĝin, kaj ĉirkaŭ la tabernaklo ili starigu siajn tendojn.<em class="versenr"> 51</em> Kaj kiam la tabernaklo devos forlasi sian lokon, tiam la
         Levidoj ĝin levu; kaj kiam la tabernaklo devos resti sur loko,
         tiam la Levidoj ĝin starigu; sed se laiko alproksimiĝos, li estu
         mortigita.<em class="versenr"> 52</em> Kaj la Izraelidoj aranĝos sin ĉiu en sia tendaro
         kaj ĉiu apud sia standardo, laŭ siaj taĉmentoj.<em class="versenr"> 53</em> Sed la Levidoj
         starigu siajn tendojn ĉirkaŭ la tabernaklo de atesto, por ke ne
         trafu kolero la komunumon de la Izraelidoj; kaj la Levidoj
         plenumos la gardadon de la tabernaklo de atesto.<em class="versenr"> 54</em> Kaj tiel
         faris la Izraelidoj; konforme al ĉio, kion la Eternulo ordonis al
         Moseo, tiel ili faris.
      </p>
      <div class="dist_chapter"></div>
      <h3 class="chapternr">2</h3>
      <p class="first_p">Kaj la Eternulo ekparolis al Moseo kaj al Aaron, dirante:<em class="versenr"> 2</em> La
         Izraelidoj starigu siajn tendojn ĉiu apud sia standardo, apud la
         signoj de sia patrodomo; iom malproksime ĉirkaŭ la tabernaklo de
         kunveno ili starigu siajn tendojn.<em class="versenr"> 3</em> En la antaŭa parto, oriente,
         staros tendare la standardo de la tendaro de Jehuda, laŭ iliaj
         taĉmentoj; kaj la princo de la Jehudaidoj estas Naĥŝon, filo de
         Aminadab;<em class="versenr"> 4</em> kaj lia taĉmento kaj ĝiaj kalkulitoj estas sepdek
         kvar mil sescent.<em class="versenr"> 5</em> Apude staru la tribo de Isaĥar; kaj la princo
         de la Isaĥaridoj estas Netanel, filo de Cuar;<em class="versenr"> 6</em> kaj lia taĉmento
         kaj ĝiaj kalkulitoj estas kvindek kvar mil kvarcent.<em class="versenr"> 7</em> Poste la
         tribo de Zebulun; kaj la princo de la Zebulunidoj estas Eliab,
         filo de Ĥelon;<em class="versenr"> 8</em> kaj lia taĉmento kaj ĝiaj kalkulitoj estas
         kvindek sep mil kvarcent.<em class="versenr"> 9</em> Ĉiuj kalkulitoj de la tendaro de
         Jehuda estas cent okdek ses mil kvarcent laŭ iliaj taĉmentoj; ili
         elmoviĝu la unuaj.
      </p>
      <p class="p"><em class="versenr"> 10</em> La standardo de la tendaro de Ruben estu sude, laŭ iliaj
         taĉmentoj; kaj la princo de la Rubenidoj estas Elicur, filo de
         Ŝedeur;<em class="versenr"> 11</em> kaj lia taĉmento kaj ĝiaj kalkulitoj estas kvardek ses
         mil kvincent.<em class="versenr"> 12</em> Apude staru la tribo de Simeon; kaj la princo de
         la Simeonidoj estas Ŝelumiel, filo de Curiŝadaj;<em class="versenr"> 13</em> kaj lia
         taĉmento kaj ĝiaj kalkulitoj estas kvindek naŭ mil tricent.<em class="versenr"> 14</em> Poste la tribo de Gad; kaj la princo de la Gadidoj estas Eljasaf,
         filo de Deuel;<em class="versenr"> 15</em> kaj lia taĉmento kaj ĝiaj kalkulitoj estas
         kvardek kvin mil sescent kvindek.<em class="versenr"> 16</em> Ĉiuj kalkulitoj de la
         tendaro de Ruben estas cent kvindek unu mil kvarcent kvindek laŭ
         iliaj taĉmentoj; ili elmoviĝu la duaj.
      </p>
      <p class="p"><em class="versenr"> 17</em> Poste elmoviĝu kun la tabernaklo de kunveno la tendaro de la
         Levidoj inter la tendaroj; kiel ili staros tendare, tiel ili
         elmoviĝu, ĉiu laŭ sia loko kun siaj standardoj.
      </p>
      <p class="p"><em class="versenr"> 18</em> La standardo de la tendaro de Efraim, laŭ iliaj taĉmentoj,
         estu okcidente; kaj la princo de la Efraimidoj estas Eliŝama,
         filo de Amihud;<em class="versenr"> 19</em> kaj lia taĉmento kaj ĝiaj kalkulitoj estas
         kvardek mil kvincent.<em class="versenr"> 20</em> Apude estu la tribo de Manase; kaj la
         princo de la Manaseidoj estas Gamliel, filo de Pedacur;<em class="versenr"> 21</em> kaj
         lia taĉmento kaj ĝiaj kalkulitoj estas tridek du mil ducent.<em class="versenr"> 22</em> Poste la tribo de Benjamen; kaj la princo de la Benjamenidoj
         estas Abidan, filo de Gideoni;<em class="versenr"> 23</em> kaj lia taĉmento kaj ĝiaj
         kalkulitoj estas tridek kvin mil kvarcent.<em class="versenr"> 24</em> Ĉiuj kalkulitoj de
         la tendaro de Efraim estas cent ok mil cent laŭ iliaj taĉmentoj;
         ili elmoviĝu la triaj.
      </p>
      <p class="p"><em class="versenr"> 25</em> La standardo de la tendaro de Dan estu norde, laŭ iliaj
         taĉmentoj; kaj la princo de la Danidoj estas Aĥiezer, filo de
         Amiŝadaj;<em class="versenr"> 26</em> kaj lia taĉmento kaj ĝiaj kalkulitoj estas sesdek du
         mil sepcent.<em class="versenr"> 27</em> Apude staru tendare la tribo de Aŝer; kaj la
         princo de la Aŝeridoj estas Pagiel, filo de Oĥran;<em class="versenr"> 28</em> kaj lia
         taĉmento kaj ĝiaj kalkulitoj estas kvardek unu mil kvincent.<em class="versenr"> 29</em> Poste la tribo de Naftali; kaj la princo de la Naftaliidoj estas
         Aĥira, filo de Enan;<em class="versenr"> 30</em> kaj lia taĉmento kaj ĝiaj kalkulitoj
         estas kvindek tri mil kvarcent.<em class="versenr"> 31</em> Ĉiuj kalkulitoj de la tendaro
         de Dan estas cent kvindek sep mil sescent; ili elmoviĝu la lastaj
         kun siaj standardoj.
      </p>
      <p class="p"><em class="versenr"> 32</em> Tio estas la kalkulitoj de la Izraelidoj laŭ iliaj patrodomoj.
         Ĉiuj kalkulitoj de la tendaroj, laŭ iliaj taĉmentoj, estis
         sescent tri mil kvincent kvindek.<em class="versenr"> 33</em> Sed la Levidoj ne estis
         kalkulitaj inter la Izraelidoj; kiel la Eternulo ordonis al
         Moseo.<em class="versenr"> 34</em> Kaj la Izraelidoj faris konforme al ĉio, kion la
         Eternulo ordonis al Moseo: tiel ili stariĝis tendare kun siaj
         standardoj, kaj tiel ili elmoviĝadis, ĉiu laŭ sia familio, laŭ
         sia patrodomo.
      </p>
      <div class="dist_chapter"></div>
      <h3 class="chapternr">3</h3>
      <p class="first_p">Kaj jen estas la genealogio de Aaron kaj Moseo en tiu tempo,
         kiam la Eternulo parolis al Moseo sur la monto Sinaj.<em class="versenr"> 2</em> Jen estas
         la nomoj de la filoj de Aaron: la unuenaskito Nadab, kaj Abihu,
         Eleazar, kaj Itamar.<em class="versenr"> 3</em> Tio estas la nomoj de la filoj de Aaron,
         la pastroj sanktoleitaj, kiujn li konsekris por pastri.<em class="versenr"> 4</em> Sed
         Nadab kaj Abihu mortis antaŭ la Eternulo, kiam ili oferalportis
         fremdan fajron antaŭ la Eternulon en la dezerto Sinaj; kaj filojn
         ili ne havis. Kaj pastris Eleazar kaj Itamar apud Aaron ilia
         patro.
      </p>
      <p class="p"><em class="versenr"> 5</em> Kaj la Eternulo ekparolis al Moseo, dirante:<em class="versenr"> 6</em> Alvenigu la
         tribon de Levi, kaj starigu ĝin antaŭ la pastro Aaron, ke ili
         servu lin.<em class="versenr"> 7</em> Kaj ili plenumu gardon koncerne lin kaj koncerne la
         tutan komunumon antaŭ la tabernaklo de kunveno, por servi la
         servojn de la tabernaklo.<em class="versenr"> 8</em> Kaj ili gardu ĉiujn objektojn de la
         tabernaklo de kunveno kaj la gardotaĵon de la Izraelidoj, por
         servi la servojn de la tabernaklo.<em class="versenr"> 9</em> Kaj donu la Levidojn al
         Aaron kaj al liaj filoj; ili estu fordonitaj al li el la
         Izraelidoj.<em class="versenr"> 10</em> Kaj Aaronon kaj liajn filojn oficialigu, ke ili
         plenumadu sian pastradon; se laiko en tion enmiksiĝos, li estu
         mortigita.
      </p>
      <p class="p"><em class="versenr"> 11</em> Kaj la Eternulo ekparolis al Moseo, dirante:<em class="versenr"> 12</em> Jen Mi prenis
         la Levidojn el inter la Izraelidoj anstataŭ ĉiuj unuenaskitoj
         utermalfermintoj el la Izraelidoj; la Levidoj estu do Miaj;<em class="versenr"> 13</em> ĉar al Mi apartenas ĉiuj unuenaskitoj; en la tago, en kiu Mi
         batis ĉiujn unuenaskitojn en la lando Egipta, Mi dediĉis al Mi
         ĉiujn unuenaskitojn en Izrael, de homo ĝis bruto; Miaj ili estu:
         Mi estas la Eternulo.
      </p>
      <p class="p"><em class="versenr"> 14</em> Kaj la Eternulo ekparolis al Moseo en la dezerto Sinaj,
         dirante:<em class="versenr"> 15</em> Prikalkulu la Levidojn laŭ iliaj patrodomoj, laŭ
         iliaj familioj; ĉiun virseksulon en la aĝo de unu monato kaj pli
         prikalkulu.<em class="versenr"> 16</em> Kaj Moseo prikalkulis ilin laŭ la diro de la
         Eternulo, kiel estis ordonite.<em class="versenr"> 17</em> Kaj jenaj estis la filoj de
         Levi laŭ iliaj nomoj: Gerŝon kaj Kehat kaj Merari.<em class="versenr"> 18</em> Kaj jen
         estas la nomoj de la filoj de Gerŝon laŭ iliaj familioj: Libni
         kaj Ŝimei.<em class="versenr"> 19</em> Kaj la filoj de Kehat laŭ iliaj familioj: Amram kaj
         Jichar, Ĥebron kaj Uziel.<em class="versenr"> 20</em> Kaj la filoj de Merari laŭ iliaj
         familioj: Maĥli kaj Muŝi. Tio estas la familioj de Levi laŭ iliaj
         patrodomoj.
      </p>
      <p class="p"><em class="versenr"> 21</em> De Gerŝon la familio de la Libniidoj kaj la familio de la
         Ŝimeiidoj; tio estas la familioj de la Gerŝonidoj.<em class="versenr"> 22</em> Iliaj
         kalkulitoj laŭ la nombro de ĉiuj virseksuloj en la aĝo de unu
         monato kaj pli prezentas la nombron de sep mil kvincent.<em class="versenr"> 23</em> La
         familioj de la Gerŝonidoj devas havi siajn tendojn malantaŭ la
         tabernaklo, okcidente.<em class="versenr"> 24</em> Kaj la estro de la patrodomo de la
         Gerŝonidoj estas Eljasaf, filo de Lael.<em class="versenr"> 25</em> Kaj sub la gardado de
         la Gerŝonidoj en la tabernaklo de kunveno estas la tabernaklo,
         kaj la tendo, ĝiaj kovriloj, kaj la kovrotuko de la pordo de la
         tabernaklo de kunveno,<em class="versenr"> 26</em> kaj la kurtenoj de la korto, kaj la
         kovrotuko de la pordo de la korto, kiu estas ĉirkaŭ la tabernaklo
         kaj ĉirkaŭ la altaro, kaj la ŝnuroj kun ĉiuj aranĝaĵoj.
      </p>
      <p class="p"><em class="versenr"> 27</em> Kaj de Kehat estas la familio de la Amramidoj kaj la familio
         de la Jicharidoj kaj la familio de la Ĥebronidoj kaj la familio
         de la Uzielidoj; tio estas la familioj de la Kehatidoj.<em class="versenr"> 28</em> Laŭ la
         nombro de ĉiuj virseksuloj en la aĝo de unu monato kaj pli ili
         estas ok mil sescent, plenumantaj gardadon de la sanktejo.<em class="versenr"> 29</em> La
         familioj de la Kehatidoj devas havi siajn tendojn flanke de la
         tabernaklo, sude.<em class="versenr"> 30</em> Kaj la estro de la patrodomo de la familioj
         de la Kehatidoj estas Elcafan, filo de Uziel.<em class="versenr"> 31</em> Kaj sub ilia
         gardado estu la kesto kaj la tablo kaj la kandelabro kaj la
         altaroj, kaj la sanktaj vazoj, per kiuj oni faras la servadon,
         kaj la kurteno kaj ĉiuj ĝiaj apartenaĵoj.<em class="versenr"> 32</em> Kaj la estro de la
         estroj de la Levidoj estas Eleazar, filo de la pastro Aaron; li
         kontrolas la plenumantojn de la gardado de la sanktejo.
      </p>
      <p class="p"><em class="versenr"> 33</em> De Merari estas la familio de la Maĥliidoj kaj la familio de
         la Muŝiidoj; tio estas la familioj de Merari.<em class="versenr"> 34</em> Kaj iliaj
         kalkulitoj laŭ la nombro de ĉiuj virseksuloj en la aĝo de unu
         monato kaj pli estas ses mil ducent.<em class="versenr"> 35</em> Kaj la estro de la
         patrodomo de la familioj de Merari estas Curiel, filo de Abiĥail;
         ili devas havi siajn tendojn flanke de la tabernaklo, norde.<em class="versenr"> 36</em> Kaj sub la kontrolo kaj gardado de la filoj de Merari estas la
         tabuloj de la tabernaklo kaj ĝiaj stangoj kaj ĝiaj kolonoj kaj
         ĝiaj bazoj kaj ĉiuj ĝiaj vazoj kaj ĝia tuta aranĝaĵo,<em class="versenr"> 37</em> kaj la
         kolonoj de la korto ĉirkaŭe kaj iliaj bazoj kaj iliaj najloj kaj
         iliaj ŝnuroj.<em class="versenr"> 38</em> Kaj antaŭ la tabernaklo, en la antaŭa parto de
         la tabernaklo de kunveno, oriente, havos siajn tendojn Moseo kaj
         Aaron kaj liaj filoj, plenumante la gardadon de la sanktejo, por
         gardi la Izraelidojn; sed se laiko alproksimiĝos, li estu
         mortigita.<em class="versenr"> 39</em> Ĉiuj kalkulitaj Levidoj, kiujn prikalkulis Moseo
         kaj Aaron laŭ la ordono de la Eternulo, laŭ iliaj familioj, ĉiuj
         virseksuloj en la aĝo de unu monato kaj pli, estis dudek du mil.
      </p>
      <p class="p"><em class="versenr"> 40</em> Kaj la Eternulo diris al Moseo: Prikalkulu ĉiujn unuenaskitajn
         virseksulojn inter la Izraelidoj en la aĝo de unu monato kaj pli,
         kaj faru registron de iliaj nomoj.<em class="versenr"> 41</em> Kaj prenu la Levidojn por
         Mi, kiu estas la Eternulo, anstataŭ ĉiuj unuenaskitoj el la
         Izraelidoj, kaj la brutojn de la Levidoj anstataŭ ĉiuj
         unuenaskitoj el la brutoj de la Izraelidoj.<em class="versenr"> 42</em> Kaj Moseo
         prikalkulis, kiel ordonis al li la Eternulo, ĉiujn unuenaskitojn
         el la Izraelidoj.<em class="versenr"> 43</em> Kaj estis ĉiuj unuenaskitaj virseksuloj laŭ
         la nombro de la nomoj en la aĝo de unu monato kaj pli laŭ la
         kalkulo dudek du mil ducent sepdek tri.
      </p>
      <p class="p"><em class="versenr"> 44</em> Kaj la Eternulo ekparolis al Moseo, dirante:<em class="versenr"> 45</em> Prenu la
         Levidojn anstataŭ ĉiuj unuenaskitoj el la Izraelidoj, kaj la
         brutojn de la Levidoj anstataŭ iliaj brutoj, kaj la Levidoj
         apartenu al Mi: Mi estas la Eternulo.<em class="versenr"> 46</em> Kaj elaĉete pro la
         ducent sepdek tri, kiuj estas superfluaj kompare kun la nombro de
         la Levidoj el la unuenaskitoj el la Izraelidoj,<em class="versenr"> 47</em> prenu po kvin
         sikloj pro ĉiu kapo, laŭ la sankta siklo prenu, po dudek geroj en
         siklo;<em class="versenr"> 48</em> kaj donu la monon al Aaron kaj al liaj filoj, elaĉete
         pro la superfluaj inter ili.<em class="versenr"> 49</em> Kaj Moseo prenis la monon de la
         elaĉeto de la superfluaj kompare kun tiuj, kiuj estis elaĉetitaj
         per la Levidoj.<em class="versenr"> 50</em> De la unuenaskitoj de la Izraelidoj li prenis
         la monon, mil tricent sesdek kvin siklojn laŭ la sankta siklo.<em class="versenr"> 51</em> Kaj Moseo donis la monon de la elaĉetitoj al Aaron kaj al liaj
         filoj, laŭ la diro de la Eternulo, kiel ordonis la Eternulo al
         Moseo.
      </p>
      <div class="dist_chapter"></div>
      <h3 class="chapternr">4</h3>
      <p class="first_p">Kaj la Eternulo ekparolis al Moseo kaj al Aaron, dirante:<em class="versenr"> 2</em> Prikalkulu la filojn de Kehat el inter la Levidoj laŭ iliaj
         familioj, laŭ iliaj patrodomoj,<em class="versenr"> 3</em> en la aĝo de tridek jaroj kaj
         pli, ĝis la aĝo de kvindek jaroj, ĉiujn kapablajn por servi, por
         fari laboron en la tabernaklo de kunveno.<em class="versenr"> 4</em> Tio estas la servado
         de la Kehatidoj en la tabernaklo de kunveno, en la plejsanktejo.<em class="versenr"> 5</em> Aaron kaj liaj filoj eniru, kiam la tendaro devos elmoviĝi, kaj
         ili deprenu la kovrantan kurtenon kaj kovru per ĝi la keston de
         atesto.<em class="versenr"> 6</em> Kaj ili metu sur ĝin tegon el antilopaj feloj, kaj ili
         sternu supre bluan tukon, kaj ili enmetu ĝiajn stangojn.<em class="versenr"> 7</em> Kaj
         sur la tablo de la panoj de propono ili sternu bluan tukon, kaj
         ili metu sur ĝin la pladojn kaj la kulerojn kaj la tasojn kaj la
         pokalojn de la verŝoferoj; kaj ĝia konstanta pano estu sur ĝi.<em class="versenr"> 8</em> Kaj ili sternu sur tio ruĝan tukon kaj kovru ĝin per tego el
         antilopaj feloj, kaj ili enmetu ĝiajn stangojn.<em class="versenr"> 9</em> Kaj ili prenu
         bluan tukon kaj kovru la kandelabron de lumigado kaj ĝiajn
         lucernojn kaj ĝiajn prenilojn kaj ĝiajn cindrujojn, kaj ĉiujn
         ĝiajn oleujojn, kiuj estas uzataj ĉe ĝi.<em class="versenr"> 10</em> Kaj ili metu ĝin kaj
         ĉiujn ĝiajn apartenaĵojn en tegon el antilopaj feloj, kaj ili
         metu tion sur portilon.<em class="versenr"> 11</em> Kaj sur la ora altaro ili sternu bluan
         tukon kaj tegu ĝin per tego el antilopaj feloj, kaj ili enmetu
         ĝiajn stangojn.<em class="versenr"> 12</em> Kaj ili prenu ĉiujn objektojn de servado, per
         kiuj oni servas en la sanktejo, kaj ili metu tion en bluan tukon
         kaj tegu tion per tego el antilopaj feloj kaj metu sur portilon.<em class="versenr"> 13</em> Kaj ili purigu la altaron de la cindro kaj sternu sur ĝi
         purpuran tukon.<em class="versenr"> 14</em> Kaj ili metu sur ĝin ĉiujn ĝiajn objektojn,
         per kiuj oni servas sur ĝi, la karbujojn, la forkojn kaj la
         ŝovelilojn kaj la kalikojn, ĉiujn objektojn de la altaro, kaj ili
         sternu sur ĝi tegon el antilopaj feloj, kaj ili enmetu ĝiajn
         stangojn.<em class="versenr"> 15</em> Kiam Aaron kaj liaj filoj finos la kovradon de la
         sanktejo kaj de ĉiuj objektoj de la sanktejo ĉe la elmoviĝo de la
         tendaro, tiam venos la filoj de Kehat, por porti; sed ili ne
         ektuŝu la sanktaĵon, por ke ili ne mortu. Tio estas la portaĵo de
         la filoj de Kehat ĉe la tabernaklo de kunveno.<em class="versenr"> 16</em> Sub la gardado
         de Eleazar, filo de la pastro Aaron, estas la oleo por la
         lumigado kaj la bonodoraj incensoj kaj la konstanta farunofero
         kaj la oleo de sanktigado, la gardado de la tuta tabernaklo, kaj
         de ĉio, kio estas en ĝi, de la sanktejo kaj de ĝiaj objektoj.
      </p>
      <p class="p"><em class="versenr"> 17</em> Kaj la Eternulo ekparolis al Moseo kaj al Aaron, dirante:<em class="versenr"> 18</em> Ne pereigu la tribon de la familioj Kehatidaj inter la Levidoj;<em class="versenr"> 19</em> sed tion faru al ili, por ke ili vivu kaj ne mortu, kiam ili
         alproksimiĝos al la plejsanktejo: Aaron kaj liaj filoj eniru kaj
         starigu ilin ĉiun ĉe lia servo kaj ĉe lia portotaĵo;<em class="versenr"> 20</em> sed ili
         ne aliru, por rigardi, kiel oni dismetas la sanktaĵojn, por ke
         ili ne mortu.
      </p>
      <p class="p"><em class="versenr"> 21</em> Kaj la Eternulo ekparolis al Moseo, dirante:<em class="versenr"> 22</em> Prikalkulu
         ankaŭ la filojn de Gerŝon laŭ iliaj patrodomoj, laŭ iliaj
         familioj.<em class="versenr"> 23</em> De la havantaj la aĝon de tridek jaroj kaj pli ĝis
         la havantaj la aĝon de kvindek jaroj kalkulu ilin, ĉiujn, kiuj
         estas kapablaj por la servado, por plenumi laboron en la
         tabernaklo de kunveno.<em class="versenr"> 24</em> Tio estas la laboro de la familioj
         Gerŝonidaj, por servi kaj por porti:<em class="versenr"> 25</em> ili portu la tapiŝojn de
         la tabernaklo, kaj la tabernaklon de kunveno, ĝian kovrilon, kaj
         la tegon el la antilopaj feloj, kiu estas super ĝi supre, kaj la
         kovrotukon de la pordo de la tabernaklo de kunveno,<em class="versenr"> 26</em> kaj la
         kurtenojn de la korto, kaj la kovrotukon de la pordego de la
         korto, kiu estas ĉirkaŭ la tabernaklo kaj ĉirkaŭ la altaro, kaj
         iliajn ŝnurojn kaj ĉiujn iliajn servajn objektojn; kaj ĉion, kion
         oni devas fari ĉe ili, ili faru.<em class="versenr"> 27</em> Laŭ la ordono de Aaron kaj de
         liaj filoj estu la tuta laborado de la Gerŝonidoj, koncerne ĉian
         ilian portadon kaj ĉian ilian laboradon; kaj metu sub ilian
         gardadon ĉion, kion ili portas.<em class="versenr"> 28</em> Tio estas la laboro de la
         familioj de la Gerŝonidoj en la tabernaklo de kunveno; kaj la
         kontrolon super ili havas Itamar, filo de la pastro Aaron.
      </p>
      <p class="p"><em class="versenr"> 29</em> La filojn de Merari prikalkulu laŭ iliaj familioj, laŭ ilia
         patrodomo.<em class="versenr"> 30</em> De la havantaj la aĝon de tridek jaroj kaj pli ĝis
         la havantaj la aĝon de kvindek jaroj prikalkulu ilin, ĉiujn
         servokapablajn, por plenumi la laborojn de la tabernaklo de
         kunveno.<em class="versenr"> 31</em> Kaj jen estas la ofico de ilia portado ĉe ilia tuta
         laborado en la tabernaklo de kunveno: ili portu la tabulojn de la
         tabernaklo kaj ĝiajn riglilojn kaj ĝiajn kolonojn kaj ĝiajn
         bazojn;<em class="versenr"> 32</em> kaj la kolonojn de la korto ĉirkaŭe kaj iliajn bazojn
         kaj la najlojn kaj la ŝnurojn kun ĉiuj iliaj apartenaĵoj kaj kun
         ĉiuj iliaj servobjektoj; kaj laŭnome prikalkulu ĉiujn objektojn,
         kiujn ili ofice devas porti.<em class="versenr"> 33</em> Tio estas la laboro de la
         familioj de la Merariidoj ĉe ilia tuta laborado en la tabernaklo
         de kunveno, sub la kontrolo de Itamar, filo de la pastro Aaron.
      </p>
      <p class="p"><em class="versenr"> 34</em> Kaj Moseo kaj Aaron kaj la estroj de la komunumo prikalkulis
         la Kehatidojn laŭ iliaj familioj kaj laŭ ilia patrodomo,<em class="versenr"> 35</em> de la
         havantaj la aĝon de tridek jaroj kaj pli ĝis la havantaj la aĝon
         de kvindek jaroj, ĉiujn servokapablajn por la laborado en la
         tabernaklo de kunveno.<em class="versenr"> 36</em> Kaj ilia kalkulita nombro laŭ iliaj
         familioj estis du mil sepcent kvindek.<em class="versenr"> 37</em> Tio estas la kalkulitoj
         de la familioj Kehatidaj, de ĉiuj laborantoj en la tabernaklo de
         kunveno, kiujn prikalkulis Moseo kaj Aaron laŭ la diro de la
         Eternulo per Moseo.
      </p>
      <p class="p"><em class="versenr"> 38</em> Kaj la kalkulitoj de la filoj de Gerŝon laŭ iliaj familioj kaj
         laŭ ilia patrodomo,<em class="versenr"> 39</em> de la havantaj la aĝon de tridek jaroj kaj
         pli ĝis la havantaj la aĝon de kvindek jaroj, ĉiuj servokapablaj
         por la laborado en la tabernaklo de kunveno,<em class="versenr"> 40</em> ilia nombro laŭ
         iliaj familioj, laŭ ilia patrodomo, estis du mil sescent tridek.<em class="versenr"> 41</em> Tio estas la kalkulitoj de la familioj de la filoj de Gerŝon,
         de ĉiuj laborantoj en la tabernaklo de kunveno, kiujn prikalkulis
         Moseo kaj Aaron laŭ la ordono de la Eternulo.
      </p>
      <p class="p"><em class="versenr"> 42</em> Kaj la kalkulitoj de la familioj de la filoj de Merari laŭ
         iliaj familioj, laŭ ilia patrodomo,<em class="versenr"> 43</em> de la havantaj la aĝon de
         tridek jaroj kaj pli ĝis la havantaj la aĝon de kvindek jaroj,
         ĉiuj servokapablaj por la laborado en la tabernaklo de kunveno,<em class="versenr"> 44</em> ilia nombro laŭ iliaj familioj estis tri mil ducent.<em class="versenr"> 45</em> Tio
         estas la kalkulitoj de la familioj de la filoj de Merari, kiujn
         prikalkulis Moseo kaj Aaron laŭ la diro de la Eternulo per Moseo.
      </p>
      <p class="p"><em class="versenr"> 46</em> Ĉiuj kalkulitoj, kiujn prikalkulis Moseo kaj Aaron kaj la
         estroj de Izrael, la Levidoj laŭ iliaj familioj kaj laŭ ilia
         patrodomo,<em class="versenr"> 47</em> de la havantaj la aĝon de tridek jaroj kaj pli ĝis
         la havantaj la aĝon de kvindek jaroj, ĉiuj servokapablaj por
         plenumi laboron kaj plenumi porton en la tabernaklo de kunveno,<em class="versenr"> 48</em> ilia nombro estis ok mil kvincent okdek.<em class="versenr"> 49</em> Laŭ la diro de la
         Eternulo per Moseo ili estis kalkulitaj, ĉiu laŭ sia laboro kaj
         portado, kalkulitaj, kiel la Eternulo ordonis al Moseo.
      </p>
      <div class="dist_chapter"></div>
      <h3 class="chapternr">5</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Ordonu al la
         Izraelidoj, ke ili elsendu el la tendaro ĉiujn leprulojn, kaj
         ĉiujn, kiuj havas elfluon, kaj ĉiujn, kiuj malpuriĝis de
         mortinto.<em class="versenr"> 3</em> Kiel virojn, tiel ankaŭ virinojn elsendu, ekster la
         tendaron elsendu ilin, por ke ili ne malpurigu siajn tendarojn,
         inter kiuj Mi loĝas.<em class="versenr"> 4</em> Kaj la Izraelidoj faris tiel, kaj ili
         elsendis ilin ekster la tendaron; kiel diris la Eternulo al
         Moseo, tiel faris la Izraelidoj.
      </p>
      <p class="p"><em class="versenr"> 5</em> Kaj la Eternulo ekparolis al Moseo, dirante:<em class="versenr"> 6</em> Diru al la
         Izraelidoj: Se viro aŭ virino faros ian pekon kontraŭ homo,
         farante per tio krimon kontraŭ la Eternulo, kaj tiu animo
         kulpiĝos,<em class="versenr"> 7</em> tiam ili konfesu sian pekon, kiun ili faris, kaj ili
         kompensu sian kulpon plene kaj aldonu ĝian kvinonon, kaj donu al
         tiu, kontraŭ kiu ili kulpiĝis.<em class="versenr"> 8</em> Sed se tiu homo ne havas
         parencon, al kiu oni povus kompensi la kulpon, tiam la kompenso
         de la kulpo apartenas al la Eternulo, por la pastro, krom la
         virŝafo de pekliberigo, per kiu li estos pekliberigita.<em class="versenr"> 9</em> Kaj ĉiu
         oferdono el ĉiuj sanktaĵoj de la Izraelidoj, kiujn ili alportas
         al la pastro, apartenas al li.<em class="versenr"> 10</em> Kaj ĉies sanktigitaĵo al li
         apartenas. Se iu ion donas al la pastro, ĝi apartenu al li.
      </p>
      <p class="p"><em class="versenr"> 11</em> Kaj la Eternulo ekparolis al Moseo, dirante:<em class="versenr"> 12</em> Parolu al la
         Izraelidoj, kaj diru al ili: Se ies edzino forflankiĝos kaj pekos
         kontraŭ li,<em class="versenr"> 13</em> kaj iu viro kuŝos kun ŝi sekskuniĝe, kaj tio estos
         kaŝita antaŭ ŝia edzo, ĉar ŝi malpuriĝis kaŝe, kaj ne estos
         atestanto pri ŝi kaj ŝi ne estos kaptita;<em class="versenr"> 14</em> sed atakos lin
         spirito de ĵaluzo kaj li ĵaluzos sian edzinon, kiam ŝi estos
         malpuriĝinta, aŭ atakos lin spirito de ĵaluzo kaj li ĵaluzos sian
         edzinon, kiam ŝi ne estos malpuriĝinta:<em class="versenr"> 15</em> tiam la edzo alkonduku
         sian edzinon al la pastro, kaj alportu pro ŝi kiel oferon dekonon
         de efo da hordea faruno; li ne verŝu sur ĝin oleon kaj ne metu
         sur ĝin olibanon, ĉar tio estas farunofero de ĵaluzo, farunofero
         de memorigo, memorigante pri malbonago.<em class="versenr"> 16</em> Kaj la pastro
         alproksimigos ŝin kaj starigos ŝin antaŭ la Eternulo;<em class="versenr"> 17</em> kaj la
         pastro prenos sanktan akvon en argila vazo, kaj iom da tero, kiu
         estos sur la planko de la tabernaklo, la pastro prenos kaj ĵetos
         en la akvon.<em class="versenr"> 18</em> Kaj la pastro starigos la virinon antaŭ la
         Eternulo kaj disliberigos la harojn sur la kapo de la virino kaj
         donos en ŝiajn manojn la farunoferon de la memorigo, tiun
         farunoferon de ĵaluzo, kaj en la mano de la pastro estos akvo
         maldolĉa, malbeniga.<em class="versenr"> 19</em> Kaj la pastro ŝin ĵurligos, kaj diros al
         la virino: Se neniu viro kuŝis kun vi kaj se vi ne forflankiĝis
         per malpuriĝo kun alia viro anstataŭ via edzo, tiam restu
         sendifekta de ĉi tiu maldolĉa malbeniga akvo;<em class="versenr"> 20</em> sed se vi
         forflankiĝis kun alia viro anstataŭ via edzo kaj se vi malpuriĝis
         kaj iu viro kuŝis kun vi krom via edzo ―<em class="versenr"> 21</em> la pastro ĵurligos la
         virinon per ĵuro de malbeno, kaj la pastro diros al la virino:
         Tiam la Eternulo fordonu vin al malbeno kaj al ĵuro inter via
         popolo, farante vian femuron maldikiĝinta kaj vian ventron
         ŝvelinta;<em class="versenr"> 22</em> kaj ĉi tiu malbeniga akvo eniru en viajn
         internaĵojn, por ke ŝvelu via ventro kaj maldikiĝu via femuro.
         Kaj la virino diros: Amen, amen!<em class="versenr"> 23</em> Kaj la pastro enskribos tiun
         ĵurligon en libro kaj lavos ĝin per la maldolĉa akvo.<em class="versenr"> 24</em> Kaj li
         trinkigos al la virino la maldolĉan malbenigan akvon, kaj eniros
         en ŝin la malbeniga akvo por maldolĉo.<em class="versenr"> 25</em> Kaj la pastro prenos el
         la mano de la virino la farunoferon de ĵaluzo, kaj li skuos la
         farunoferon antaŭ la Eternulo kaj portos ĝin al la altaro.<em class="versenr"> 26</em> Kaj
         la pastro prenos plenmanon el la farunofero, ĝian parton de
         memorigo, kaj bruligos sur la altaro, kaj poste li trinkigos al
         la virino la akvon.<em class="versenr"> 27</em> Kaj kiam li estos trinkiginta al ŝi la
         akvon, tiam, se ŝi malpuriĝis kaj pekis kontraŭ sia edzo, eniros
         en ŝin la malbeniga akvo por maldolĉo, kaj ŝvelos ŝia ventro kaj
         maldikiĝos ŝia femuro; kaj la virino fariĝos malbeno inter sia
         popolo.<em class="versenr"> 28</em> Sed se la virino ne malpuriĝis kaj ŝi estas pura, tiam
         ŝi restos sendifekta kaj povos naski infanojn.<em class="versenr"> 29</em> Tio estas la
         leĝo pri la ĵaluzo, kiam virino forflankiĝos kun alia viro
         anstataŭ sia edzo kaj malpuriĝos,<em class="versenr"> 30</em> aŭ kiam viron atakos spirito
         de ĵaluzo kaj li ĵaluzos sian edzinon; tiam li starigu la edzinon
         antaŭ la Eternulo, kaj la pastro agu kun ŝi laŭ la tuta tiu leĝo.<em class="versenr"> 31</em> Kaj la edzo estos pura de kulpo, kaj la edzino portos sian
         pekon.
      </p>
      <div class="dist_chapter"></div>
      <h3 class="chapternr">6</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Parolu al la
         Izraelidoj, kaj diru al ili: Se viro aŭ virino decidos fari
         sanktan promeson de konsekriĝo, por konsekri sin al la Eternulo,<em class="versenr"> 3</em> tiam li devas deteni sin de vino kaj de ebriigaĵo, vinagron
         vinan kaj vinagron de ebriigaĵoj li ne devas trinki, kaj nenian
         trinkaĵon el vinberoj li devas trinki, kaj vinberojn freŝajn aŭ
         sekigitajn li ne devas manĝi.<em class="versenr"> 4</em> Dum la tuta tempo de sia
         konsekriteco li devas manĝi nenion, kio estas farita el vinberoj,
         de la kernoj ĝis la ŝelo.<em class="versenr"> 5</em> Dum la tuta tempo de la promesita
         konsekriteco razilo ne devas ektuŝi lian kapon; ĝis la finiĝo de
         la tempo, por kiu li konsekris sin al la Eternulo, li estas
         sankta; li lasu libere kreski la harojn de sia kapo.<em class="versenr"> 6</em> Dum la
         tuta tempo, por kiu li konsekris sin al la Eternulo, li ne aliru
         al mortinta korpo.<em class="versenr"> 7</em> Ne ĉe sia patro, nek ĉe sia patrino, nek ĉe
         sia frato, nek ĉe sia fratino li malpuriĝu, se ili mortis; ĉar
         konsekro al lia Dio estas sur lia kapo.<em class="versenr"> 8</em> Dum la tuta tempo de
         sia konsekriteco li estas sankta al la Eternulo.<em class="versenr"> 9</em> Kaj se iu
         mortos apud li subite, neatendite, kaj li malpurigos sian
         konsekritan kapon, li pritondu sian kapon en la tago de sia
         puriĝo, en la sepa tago li ĝin pritondu;<em class="versenr"> 10</em> kaj en la oka tago li
         alportu du turtojn aŭ du kolombidojn al la pastro, al la pordo de
         la tabernaklo de kunveno.<em class="versenr"> 11</em> Kaj la pastro faros el unu pekoferon
         kaj el la dua bruloferon, kaj li pekliberigos lin de tio, kion li
         pekis per la mortinta korpo, kaj li sanktigos lian kapon en tiu
         tago.<em class="versenr"> 12</em> Kaj li konsekros sin al la Eternulo por la tempo de sia
         konsekriteco, kaj li alportos jaraĝan ŝafidon kiel kulpoferon;
         kaj la tempo antaŭa perdos sian valoron, ĉar lia konsekriteco
         malpuriĝis.
      </p>
      <p class="p"><em class="versenr"> 13</em> Kaj jen estas la leĝo pri la konsekrito: kiam finiĝos la tempo
         de lia konsekriteco, oni venigu lin al la pordo de la tabernaklo
         de kunveno;<em class="versenr"> 14</em> kaj li alportu kiel oferon al la Eternulo unu
         jaraĝan ŝafidon sendifektan kiel bruloferon, kaj unu jaraĝan
         ŝafidinon sendifektan kiel pekoferon, kaj unu virŝafon
         sendifektan kiel pacoferon,<em class="versenr"> 15</em> kaj korbon da macoj el delikata
         faruno, kukojn miksitajn kun oleo, kaj flanojn nefermentintajn,
         ŝmiritajn per oleo, kaj ilian farunoferon kaj verŝoferon.<em class="versenr"> 16</em> Kaj
         la pastro prezentos tion antaŭ la Eternulon kaj faros lian
         pekoferon kaj lian bruloferon.<em class="versenr"> 17</em> Kaj el la virŝafo li faros
         pacoferon al la Eternulo kune kun la korbo da macoj, kaj la
         pastro faros lian farunoferon kaj lian verŝoferon.<em class="versenr"> 18</em> Kaj la
         konsekrito pritondos ĉe la pordo de la tabernaklo de kunveno sian
         konsekritan kapon, kaj li prenos la harojn de sia konsekrita
         kapo, kaj metos sur la fajron, kiu estas sub la pacofero.<em class="versenr"> 19</em> Kaj
         la pastro prenos la kuiritan ŝultron de la virŝafo kaj unu
         nefermentintan kukon el la korbo kaj unu nefermentintan flanon,
         kaj li metos tion sur la manon de la konsekrito, kiam tiu estos
         pritondinta sian konsekritan kapon.<em class="versenr"> 20</em> Kaj la pastro skuos tion
         kiel skuoferon antaŭ la Eternulo; sanktigita ĝi estu por la
         pastro, krom la brustaĵo de skuado kaj la femuro de levado. Poste
         la konsekrito povas trinki vinon.<em class="versenr"> 21</em> Tio estas la leĝo pri
         konsekrito, kiu donis sanktan promeson; lia ofero apartenas al la
         Eternulo pro lia konsekriteco, krom tio, kion permesos al li lia
         bonhavo; konforme al sia promeso, kiun li promesis, li faru, laŭ
         la leĝo pri lia konsekriteco.
      </p>
      <p class="p"><em class="versenr"> 22</em> Kaj la Eternulo ekparolis al Moseo, dirante:<em class="versenr"> 23</em> Diru al Aaron
         kaj al liaj filoj jene: Tiamaniere benu la Izraelidojn; diru al
         ili:
      </p>
      <p class="p"><em class="versenr"> 24</em> La Eternulo vin benu kaj vin gardu;
      </p>
      <p class="p"><em class="versenr"> 25</em> La Eternulo lumu al vi per Sia vizaĝo kaj favorkoru vin;
      </p>
      <p class="p"><em class="versenr"> 26</em> La Eternulo turnu Sian vizaĝon al vi kaj donu al vi pacon.
      </p>
      <p class="p"><em class="versenr"> 27</em> Tiel ili metu Mian nomon sur la Izraelidojn, kaj Mi ilin
         benos.
      </p>
      <div class="dist_chapter"></div>
      <h3 class="chapternr">7</h3>
      <p class="first_p">En la tago, kiam Moseo finis la starigadon de la tabernaklo,
         kiam li sanktoleis ĝin kaj sanktigis ĝin kaj ĉiujn ĝiajn
         apartenaĵojn kaj la altaron kaj ĉiujn ĝiajn apartenaĵojn kaj
         sanktoleis ilin kaj sanktigis ilin,<em class="versenr"> 2</em> tiam alportis la estroj de
         Izrael, la ĉefoj de siaj patrodomoj, tiuj estroj de la triboj,
         tiuj, kiuj administris la kalkuladon ―<em class="versenr"> 3</em> ili alportis siajn
         oferojn antaŭ la Eternulon, ses kovritajn veturilojn kaj dek du
         bovojn, po unu veturilo de du estroj kaj po unu bovo de ĉiu, kaj
         ili venigis tion antaŭ la tabernaklon.<em class="versenr"> 4</em> Kaj la Eternulo
         ekparolis al Moseo, dirante:<em class="versenr"> 5</em> Prenu de ili, kaj tio estu por la
         plenumado de la laboroj ĉe la tabernaklo de kunveno; kaj donu
         tion al la Levidoj, al ĉiu laŭ la speco de lia laborado.<em class="versenr"> 6</em> Kaj
         Moseo prenis la veturilojn kaj la bovojn kaj donis ilin al la
         Levidoj.<em class="versenr"> 7</em> Du veturilojn kaj kvar bovojn li donis al la filoj de
         Gerŝon laŭ la speco de ilia laborado;<em class="versenr"> 8</em> kaj kvar veturilojn kaj
         ok bovojn li donis al la filoj de Merari laŭ la speco de ilia
         laborado, sub la kontrolo de Itamar, filo de la pastro Aaron.<em class="versenr"> 9</em> Sed al la filoj de Kehat li ne donis, ĉar ili havis laboradon
         sanktan; sur la ŝultroj ili devis porti.<em class="versenr"> 10</em> Kaj la estroj
         alportis oferojn por inaŭgura dono de la altaro, en la tago, en
         kiu ĝi estis sanktoleita; kaj la estroj alportis sian oferon
         antaŭ la altaron.<em class="versenr"> 11</em> Kaj la Eternulo diris al Moseo: Po unu estro
         en tago ili alportu sian oferon por la inaŭguro de la altaro.
      </p>
      <p class="p"><em class="versenr"> 12</em> En la unua tago la alportanto de sia ofero estis Naĥŝon, filo
         de Aminadab, de la tribo de Jehuda.<em class="versenr"> 13</em> Kaj lia ofero estis: unu
         arĝenta plado, havanta la pezon de cent tridek sikloj, unu
         arĝenta kaliko de sepdek sikloj, laŭ la sankta siklo, ambaŭ
         plenaj de delikata faruno, miksita kun oleo, por farunofero;<em class="versenr"> 14</em> unu ora kulero deksikla, plena de incenso;<em class="versenr"> 15</em> unu bovido, unu
         virŝafo, unu jaraĝa ŝafido por brulofero;<em class="versenr"> 16</em> unu kapro por
         pekofero;<em class="versenr"> 17</em> kaj por pacofero du bovoj, kvin virŝafoj, kvin
         virkaproj, kvin jaraĝaj ŝafidoj. Tio estis la ofero de Naĥŝon,
         filo de Aminadab.
      </p>
      <p class="p"><em class="versenr"> 18</em> En la dua tago alportis Natanel, filo de Cuar, estro de
         Isaĥar.<em class="versenr"> 19</em> Li alportis sian oferon, kiu estis: unu arĝenta plado,
         havanta la pezon de cent tridek sikloj, unu arĝenta kaliko de
         sepdek sikloj, laŭ la sankta siklo, ambaŭ plenaj de delikata
         faruno, miksita kun oleo, por farunofero;<em class="versenr"> 20</em> unu ora kulero
         deksikla, plena de incenso;<em class="versenr"> 21</em> unu bovido, unu virŝafo, unu
         jaraĝa ŝafido por brulofero;<em class="versenr"> 22</em> unu kapro por pekofero;<em class="versenr"> 23</em> kaj
         por pacofero du bovoj, kvin virŝafoj, kvin virkaproj, kvin
         jaraĝaj ŝafidoj. Tio estis la ofero de Netanel, filo de Cuar.
      </p>
      <p class="p"><em class="versenr"> 24</em> En la tria tago ― la estro de la Zebulunidoj, Eliab, filo de
         Ĥelon.<em class="versenr"> 25</em> Lia ofero: unu arĝenta plado, havanta la pezon de cent
         tridek sikloj, unu arĝenta kaliko de sepdek sikloj, laŭ la sankta
         siklo, ambaŭ plenaj de delikata faruno, miksita kun oleo, por
         farunofero;<em class="versenr"> 26</em> unu ora kulero deksikla, plena de incenso;<em class="versenr"> 27</em> unu
         bovido, unu virŝafo, unu jaraĝa ŝafido por brulofero;<em class="versenr"> 28</em> unu
         kapro por pekofero;<em class="versenr"> 29</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Eliab, filo de Ĥelon.
      </p>
      <p class="p"><em class="versenr"> 30</em> En la kvara tago ― la estro de la Rubenidoj, Elicur, filo de
         Ŝedeur.<em class="versenr"> 31</em> Lia ofero: unu arĝenta plado, havanta la pezon de cent
         tridek sikloj, unu arĝenta kaliko de sepdek sikloj, laŭ la sankta
         siklo, ambaŭ plenaj de delikata faruno, miksita kun oleo, por
         farunofero;<em class="versenr"> 32</em> unu ora kulero deksikla, plena de incenso;<em class="versenr"> 33</em> unu
         bovido, unu virŝafo, unu jaraĝa ŝafido por brulofero;<em class="versenr"> 34</em> unu
         kapro por pekofero;<em class="versenr"> 35</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Elicur, filo de Ŝedeur.
      </p>
      <p class="p"><em class="versenr"> 36</em> En la kvina tago ― la estro de la Simeonidoj, Ŝelumiel, filo de
         Curiŝadaj.<em class="versenr"> 37</em> Lia ofero: unu arĝenta plado, havanta la pezon de
         cent tridek sikloj, unu arĝenta kaliko de sepdek sikloj, laŭ la
         sankta siklo, ambaŭ plenaj de delikata faruno, miksita kun oleo,
         por farunofero;<em class="versenr"> 38</em> unu ora kulero deksikla, plena de incenso;<em class="versenr"> 39</em> unu bovido, unu virŝafo, unu jaraĝa ŝafido por brulofero;<em class="versenr"> 40</em> unu
         kapro por pekofero;<em class="versenr"> 41</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Ŝelumiel, filo de Curiŝadaj.
      </p>
      <p class="p"><em class="versenr"> 42</em> En la sesa tago ― la estro de la Gadidoj, Eljasaf, filo de
         Deuel.<em class="versenr"> 43</em> Lia ofero: unu arĝenta plado, havanta la pezon de cent
         tridek sikloj, unu arĝenta kaliko de sepdek sikloj, laŭ la sankta
         siklo, ambaŭ plenaj de delikata faruno, miksita kun oleo, por
         farunofero;<em class="versenr"> 44</em> unu ora kulero deksikla, plena de incenso;<em class="versenr"> 45</em> unu
         bovido, unu virŝafo, unu jaraĝa ŝafido por brulofero;<em class="versenr"> 46</em> unu
         kapro por pekofero;<em class="versenr"> 47</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Eljasaf, filo de Deuel.
      </p>
      <p class="p"><em class="versenr"> 48</em> En la sepa tago ― la estro de la Efraimidoj, Eliŝama, filo de
         Amihud.<em class="versenr"> 49</em> Lia ofero: unu arĝenta plado, havanta la pezon de cent
         tridek sikloj, unu arĝenta kaliko de sepdek sikloj, laŭ la sankta
         siklo, ambaŭ plenaj de delikata faruno, miksita kun oleo, por
         farunofero;<em class="versenr"> 50</em> unu ora kulero deksikla, plena de incenso;<em class="versenr"> 51</em> unu
         bovido, unu virŝafo, unu jaraĝa ŝafido por brulofero;<em class="versenr"> 52</em> unu
         kapro por pekofero;<em class="versenr"> 53</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Eliŝama, filo de Amihud.
      </p>
      <p class="p"><em class="versenr"> 54</em> En la oka tago ― la estro de la Manaseidoj, Gamliel, filo de
         Pedacur.<em class="versenr"> 55</em> Lia ofero: unu arĝenta plado, havanta la pezon de
         cent tridek sikloj, unu arĝenta kaliko de sepdek sikloj, laŭ la
         sankta siklo, ambaŭ plenaj de delikata faruno, miksita kun oleo,
         por farunofero;<em class="versenr"> 56</em> unu ora kulero deksikla, plena de incenso;<em class="versenr"> 57</em> unu bovido, unu virŝafo, unu jaraĝa ŝafido por brulofero;<em class="versenr"> 58</em> unu
         kapro por pekofero;<em class="versenr"> 59</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Gamliel, filo de Pedacur.
      </p>
      <p class="p"><em class="versenr"> 60</em> En la naŭa tago ― la estro de la Benjamenidoj, Abidan, filo de
         Gideoni.<em class="versenr"> 61</em> Lia ofero: unu arĝenta plado, havanta la pezon de
         cent tridek sikloj, unu arĝenta kaliko de sepdek sikloj, laŭ la
         sankta siklo, ambaŭ plenaj de delikata faruno, miksita kun oleo,
         por farunofero;<em class="versenr"> 62</em> unu ora kulero deksikla, plena de incenso;<em class="versenr"> 63</em> unu bovido, unu virŝafo, unu jaraĝa ŝafido por brulofero;<em class="versenr"> 64</em> unu
         kapro por pekofero;<em class="versenr"> 65</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Abidan, filo de Gideoni.
      </p>
      <p class="p"><em class="versenr"> 66</em> En la deka tago ― la estro de la Danidoj, Aĥiezer, filo de
         Amiŝadaj.<em class="versenr"> 67</em> Lia ofero: unu arĝenta plado, havanta la pezon de
         cent tridek sikloj, unu arĝenta kaliko de sepdek sikloj, laŭ la
         sankta siklo, ambaŭ plenaj de delikata faruno, miksita kun oleo,
         por farunofero;<em class="versenr"> 68</em> unu ora kulero deksikla, plena de incenso;<em class="versenr"> 69</em> unu bovido, unu virŝafo, unu jaraĝa ŝafido por brulofero;<em class="versenr"> 70</em> unu
         kapro por pekofero;<em class="versenr"> 71</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Aĥiezer, filo de Amiŝadaj.
      </p>
      <p class="p"><em class="versenr"> 72</em> En la dek-unua tago ― la estro de la Aŝeridoj, Pagiel, filo de
         Oĥran.<em class="versenr"> 73</em> Lia ofero: unu arĝenta plado, havanta la pezon de cent
         tridek sikloj, unu arĝenta kaliko de sepdek sikloj, laŭ la sankta
         siklo, ambaŭ plenaj de delikata faruno, miksita kun oleo, por
         farunofero;<em class="versenr"> 74</em> unu ora kulero deksikla, plena de incenso;<em class="versenr"> 75</em> unu
         bovido, unu virŝafo, unu jaraĝa ŝafido por brulofero;<em class="versenr"> 76</em> unu
         kapro por pekofero;<em class="versenr"> 77</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Pagiel, filo de Oĥran.
      </p>
      <p class="p"><em class="versenr"> 78</em> En la dek-dua tago ― la estro de la Naftaliidoj, Aĥira, filo de
         Enan.<em class="versenr"> 79</em> Lia ofero: unu arĝenta plado, havanta la pezon de cent
         tridek sikloj, unu arĝenta kaliko de sepdek sikloj, laŭ la sankta
         siklo, ambaŭ plenaj de delikata faruno, miksita kun oleo, por
         farunofero;<em class="versenr"> 80</em> unu ora kulero deksikla, plena de incenso;<em class="versenr"> 81</em> unu
         bovido, unu virŝafo, unu jaraĝa ŝafido por brulofero;<em class="versenr"> 82</em> unu
         kapro por pekofero;<em class="versenr"> 83</em> kaj por pacofero du bovoj, kvin virŝafoj,
         kvin virkaproj, kvin jaraĝaj ŝafidoj. Tio estis la ofero de
         Aĥira, filo de Enan.
      </p>
      <p class="p"><em class="versenr"> 84</em> Tia estis la inaŭgura dono de la altaro, en la tago, en kiu ĝi
         estis sanktoleita, de la estroj de Izrael: dek du arĝentaj
         pladoj, dek du arĝentaj kalikoj, dek du oraj kuleroj;<em class="versenr"> 85</em> po cent
         tridek sikloj da arĝento havis ĉiu plado, kaj po sepdek ĉiu
         kaliko; la tuta arĝento de tiuj vazoj estis du mil kvarcent
         sikloj laŭ la sankta siklo.<em class="versenr"> 86</em> Da oraj kuleroj plenaj de incenso
         estis dek du; po dek sikloj havis ĉiu kulero, laŭ la sankta
         siklo; la tuta oro de la kuleroj estis cent dudek sikloj.<em class="versenr"> 87</em> Ĉiuj
         brutoj por brulofero estis: dek du bovidoj, dek du virŝafoj, dek
         du jaraĝaj ŝafidoj, kaj al ili farunoferoj; kaj dek du kaproj por
         pekofero.<em class="versenr"> 88</em> Kaj ĉiuj brutoj por pacofero estis: dudek kvar
         bovoj, sesdek virŝafoj, sesdek virkaproj, sesdek jaraĝaj ŝafidoj.
         Tio estis la inaŭgura dono de la altaro, post kiam ĝi estis
         sanktoleita.<em class="versenr"> 89</em> Kaj kiam Moseo eniris en la tabernaklon de
         kunveno, por paroli kun Li, li aŭdis la Voĉon, parolantan al li
         de super la fermoplato, kiu estas sur la kesto de atesto, inter
         la du keruboj; kaj estis parolate al li.
      </p>
      <div class="dist_chapter"></div>
      <h3 class="chapternr">8</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Parolu al Aaron,
         kaj diru al li: Kiam vi ekbruligos la lucernojn, tiam sur la
         antaŭan flankon de la kandelabro lumu la sep lucernoj.<em class="versenr"> 3</em> Kaj
         Aaron tiel faris; sur la antaŭan flankon de la kandelabro li
         lumigis la lucernojn, kiel la Eternulo ordonis al Moseo.<em class="versenr"> 4</em> Kaj
         jen estas la aranĝo de la kandelabro: forĝita el oro, de ĝia
         trunko ĝis ĝiaj floroj, forĝita ĝi estis; laŭ la modelo, kiun
         montris la Eternulo al Moseo, tiel li faris la kandelabron.
      </p>
      <p class="p"><em class="versenr"> 5</em> Kaj la Eternulo ekparolis al Moseo, dirante:<em class="versenr"> 6</em> Prenu la
         Levidojn el inter la Izraelidoj kaj purigu ilin.<em class="versenr"> 7</em> Kaj tiel agu
         kun ili, por purigi ilin: aspergu ilin per akvo propeka, kaj ili
         prirazu sian tutan korpon kaj lavu siajn vestojn kaj purigu sin.<em class="versenr"> 8</em> Kaj ili prenu bovidon kaj al ĝi farunoferon, delikatan farunon,
         miksitan kun oleo, kaj duan bovidon prenu por pekofero.<em class="versenr"> 9</em> Kaj
         venigu la Levidojn antaŭ la tabernaklon de kunveno, kaj kunvenigu
         la tutan komunumon de la Izraelidoj.<em class="versenr"> 10</em> Kaj alvenigu la Levidojn
         antaŭ la Eternulon, kaj la Izraelidoj metu siajn manojn sur la
         Levidojn.<em class="versenr"> 11</em> Kaj Aaron faru super la Levidoj skuon antaŭ la
         Eternulo en la nomo de la Izraelidoj, por ke ili komencu fari la
         servon al la Eternulo.<em class="versenr"> 12</em> Kaj la Levidoj metu siajn manojn sur la
         kapojn de la bovidoj, kaj faru el unu pekoferon kaj el la dua
         bruloferon al la Eternulo, por pekliberigi la Levidojn.<em class="versenr"> 13</em> Kaj
         starigu la Levidojn antaŭ Aaron kaj antaŭ liaj filoj, kaj faru
         super ili skuon antaŭ la Eternulo.<em class="versenr"> 14</em> Kaj tiel apartigu la
         Levidojn el inter la Izraelidoj, kaj la Levidoj apartenu al Mi.<em class="versenr"> 15</em> Kaj post tio la Levidoj eniros, por servi en la tabernaklo de
         kunveno, kiam vi estos puriginta ilin kaj plenuminta super ili la
         skuon.<em class="versenr"> 16</em> Ĉar ili estas fordonitaj al Mi el inter la Izraelidoj;
         anstataŭ ĉiuj utermalfermintoj unuenaskitoj el ĉiuj Izraelidoj Mi
         prenis ilin por Mi.<em class="versenr"> 17</em> Ĉar al Mi apartenas ĉiuj unuenaskitoj de
         la Izraelidoj, el la homoj kaj el la brutoj; en la tago, en kiu
         Mi batis ĉiujn unuenaskitojn en la lando Egipta, Mi sanktigis
         ilin por Mi.<em class="versenr"> 18</em> Kaj Mi prenis la Levidojn anstataŭ ĉiuj
         unuenaskitoj inter la Izraelidoj.<em class="versenr"> 19</em> Kaj Mi fordonis la Levidojn
         al Aaron kaj al liaj filoj el inter la Izraelidoj, por ke ili
         faru servon pro la Izraelidoj en la tabernaklo de kunveno kaj por
         pekliberigi la Izraelidojn; por ke ne trafu la Izraelidojn frapo,
         se la Izraelidoj alproksimiĝus al la sanktejo.<em class="versenr"> 20</em> Kaj Moseo kaj
         Aaron kaj la tuta komunumo de la Izraelidoj agis kun la Levidoj
         konforme al ĉio, kion la Eternulo ordonis al Moseo pri la
         Levidoj; tiel agis kun ili la Izraelidoj.<em class="versenr"> 21</em> Kaj la Levidoj sin
         purigis kaj lavis siajn vestojn, kaj Aaron faris super ili skuon
         antaŭ la Eternulo, kaj Aaron pekliberigis ilin, por purigi ilin.<em class="versenr"> 22</em> Kaj post tio la Levidoj eniris, por plenumi sian servon en la
         tabernaklo de kunveno antaŭ Aaron kaj antaŭ liaj filoj; kiel la
         Eternulo ordonis al Moseo pri la Levidoj, tiel oni agis kun ili.
      </p>
      <p class="p"><em class="versenr"> 23</em> Kaj la Eternulo ekparolis al Moseo, dirante:<em class="versenr"> 24</em> Jen estas, kio
         koncernas la Levidojn: de la aĝo de dudek kvin jaroj kaj pli ili
         devas eniri en sian oficon pri la servado en la tabernaklo de
         kunveno.<em class="versenr"> 25</em> Kaj de la aĝo de kvindek jaroj ili retiriĝos el la
         ofico de la servado kaj ne servos plu.<em class="versenr"> 26</em> Tiam ili servos siajn
         fratojn en la tabernaklo de kunveno, plenumante gardadon, sed ne
         farante servadon. Tiel agu kun la Levidoj koncerne ilian oficon.
      </p>
      <div class="dist_chapter"></div>
      <h3 class="chapternr">9</h3>
      <p class="first_p">Kaj la Eternulo ekparolis al Moseo en la dezerto Sinaj en la
         dua jaro post ilia eliro el la lando Egipta, en la unua monato,
         dirante:<em class="versenr"> 2</em> La Izraelidoj faru la Paskon en la difinita tempo.<em class="versenr"> 3</em> En la dek-kvara tago de ĉi tiu monato, ĉirkaŭ la vespero, faru
         ĝin en ĝia tempo; laŭ ĉiuj ĝiaj leĝoj kaj laŭ ĉiuj ĝiaj
         instrukcioj faru ĝin.<em class="versenr"> 4</em> Kaj Moseo diris al la Izraelidoj, ke ili
         faru la Paskon.<em class="versenr"> 5</em> Kaj ili faris la Paskon en la unua monato, en
         la dek-kvara tago de la monato, ĉirkaŭ la vespero, en la dezerto
         Sinaj; konforme al ĉio, kion la Eternulo ordonis al Moseo, tiel
         faris la Izraelidoj.<em class="versenr"> 6</em> Sed estis homoj, kiuj estis malpuraj pro
         ektuŝo de mortinta homo kaj ne povis fari la Paskon en tiu tago;
         ili venis antaŭ Moseon kaj Aaronon en tiu tago;<em class="versenr"> 7</em> kaj tiuj homoj
         diris al li: Ni estas malpuraj pro ektuŝo de mortinta homo; kial
         ni estu esceptataj, ke ni ne alportu la oferon al la Eternulo en
         ĝia tempo inter la Izraelidoj?<em class="versenr"> 8</em> Kaj Moseo diris al ili: Staru;
         mi aŭskultos, kion la Eternulo ordonos koncerne vin.
      </p>
      <p class="p"><em class="versenr"> 9</em> Kaj la Eternulo ekparolis al Moseo, dirante:<em class="versenr"> 10</em> Parolu al la
         Izraelidoj, dirante: Se iu el vi aŭ el viaj estontaj generacioj
         estos malpura pro ektuŝo de mortinta homo, aŭ se iu estos en
         malproksima vojiro, tamen li faru Paskon al la Eternulo.<em class="versenr"> 11</em> En la
         dua monato, en la dek-kvara tago, ĉirkaŭ la vespero ili faru ĝin;
         kun macoj kaj maldolĉaj herboj ili ĝin manĝu.<em class="versenr"> 12</em> Ili ne lasu iom
         el ĝi ĝis la mateno, kaj oston ili ne rompu en ĝi; laŭ ĉiuj ritoj
         de la Pasko ili faru ĝin.<em class="versenr"> 13</em> Sed se iu estas pura kaj ne troviĝas
         en vojiro kaj tamen ne faras la Paskon, ties animo ekstermiĝos el
         inter sia popolo, ĉar oferon al la Eternulo li ne alportis en ĝia
         tempo; sian pekon portos tiu homo.<em class="versenr"> 14</em> Kaj se loĝos ĉe vi
         fremdulo, li ankaŭ faru Paskon al la Eternulo; laŭ la rito de la
         Pasko kaj laŭ ĝia regularo li faru: sama regularo estu por vi,
         kiel por la fremdulo, tiel por la indiĝeno.
      </p>
      <p class="p"><em class="versenr"> 15</em> En la tago, en kiu estis starigita la tabernaklo, nubo kovris
         la tabernaklon super la tendo de atesto, kaj vespere estis super
         la tabernaklo kvazaŭ aspekto de fajro ĝis la mateno.<em class="versenr"> 16</em> Tiel
         estis ĉiam: nubo ĝin kovris, kaj fajra aspekto en la nokto.<em class="versenr"> 17</em> Kaj kiam leviĝadis la nubo de super la tabernaklo, tuj poste
         elmoviĝadis la Izraelidoj; kaj sur la loko, kie haltadis la nubo,
         tie starigadis sian tendaron la Izraelidoj.<em class="versenr"> 18</em> Laŭ la ordono de
         la Eternulo la Izraelidoj elmoviĝadis, kaj laŭ la ordono de la
         Eternulo ili starigadis sian tendaron; dum la tuta tempo, kiam la
         nubo restis super la tabernaklo, ili staradis tendare.<em class="versenr"> 19</em> Kaj se
         la nubo restadis super la tabernaklo longan tempon, la Izraelidoj
         plenumadis la instrukcion de la Eternulo kaj ne elmoviĝadis.<em class="versenr"> 20</em> Iufoje la nubo restadis kelke da tagoj super la tabernaklo, sed
         ili laŭ la ordono de la Eternulo restadis tendare kaj laŭ la
         ordono de la Eternulo elmoviĝadis.<em class="versenr"> 21</em> Iufoje la nubo restadis de
         vespero ĝis mateno; tiam, kiam la nubo leviĝis matene, ili
         elmoviĝadis; iufoje tagon kaj nokton ― kiam la nubo leviĝis, ili
         elmoviĝadis.<em class="versenr"> 22</em> Iufoje du tagojn aŭ monaton aŭ pli longan tempon ― kiel longe la nubo super la tabernaklo
         restis super ĝi, la
         Izraelidoj restadis tendare kaj ne elmoviĝadis; sed kiam ĝi
         leviĝis, ili elmoviĝadis.<em class="versenr"> 23</em> Laŭ la ordono de la Eternulo ili
         restadis tendare, kaj laŭ la ordono de la Eternulo ili
         elmoviĝadis; ili plenumadis la instrukcion de la Eternulo,
         konforme al tio, kiel la Eternulo ordonis per Moseo.
      </p>
      <div class="dist_chapter"></div>
      <h3 class="chapternr">10</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Faru al vi du
         arĝentajn trumpetojn, forĝitaj faru ilin; kaj ili servu al vi por
         kunvokado de la komunumo kaj por elmoviĝado de la tendaroj.<em class="versenr"> 3</em> Kiam oni simple trumpetos per ili, tiam kolektiĝu al vi la tuta
         komunumo antaŭ la pordo de la tabernaklo de kunveno.<em class="versenr"> 4</em> Kaj se oni
         trumpetos per unu el ili, tiam kolektiĝu al vi la princoj, la
         milestroj de Izrael.<em class="versenr"> 5</em> Kaj kiam vi trumpetos tambursone, tiam
         elmoviĝu la tendaroj, kiuj staras oriente.<em class="versenr"> 6</em> Kaj kiam vi
         trumpetos tambursone duan fojon, tiam elmoviĝu la tendaroj, kiuj
         staras sude; oni trumpetu tambursone, kiam ili devos elmoviĝi.<em class="versenr"> 7</em> Sed kiam oni devas kunvenigi la komunumon, tiam trumpetu simple,
         sed ne tambursone.<em class="versenr"> 8</em> Kaj la filoj de Aaron, la pastroj, trumpetu
         per la trumpetoj; tio estu por vi leĝo eterna en viaj generacioj.<em class="versenr"> 9</em> Kaj kiam vi komencos militon en via lando kontraŭ malamiko, kiu
         premas vin, tiam trumpetu tambursone per trumpetoj; kaj tiam vi
         estos rememoritaj antaŭ la Eternulo, via Dio, kaj vi estos
         helpitaj kontraŭ viaj malamikoj.<em class="versenr"> 10</em> Kaj en la tago de via ĝojo
         kaj en viaj festoj kaj en viaj novmonataj tagoj trumpetu per
         trumpetoj ĉe viaj bruloferoj kaj ĉe viaj pacoferoj; kaj tio estos
         memorigo pri vi antaŭ via Dio: Mi estas la Eternulo, via Dio.
      </p>
      <p class="p"><em class="versenr"> 11</em> En la dua jaro, en la dua monato, en la dudeka tago de la
         monato, leviĝis la nubo de super la tabernaklo de atesto.<em class="versenr"> 12</em> Kaj
         elmoviĝis la Izraelidoj en sian vojiron el la dezerto Sinaj, kaj
         la nubo haltis en la dezerto Paran.<em class="versenr"> 13</em> Kaj ili elmoviĝis la unuan
         fojon konforme al la ordono de la Eternulo per Moseo.<em class="versenr"> 14</em> Kaj unue
         elmoviĝis la standardo de la tendaro de la Jehudaidoj laŭ iliaj
         taĉmentoj, kaj super ĝia taĉmento estis Naĥŝon, filo de Aminadab.<em class="versenr"> 15</em> Kaj super la taĉmento de la tribo de la Isaĥaridoj estis
         Netanel, filo de Cuar.<em class="versenr"> 16</em> Kaj super la taĉmento de la tribo de la
         Zebulunidoj estis Eliab, filo de Ĥelon.<em class="versenr"> 17</em> Kaj oni dismetis la
         tabernaklon, kaj elmoviĝis la filoj de Gerŝon kaj la filoj de
         Merari, portantaj la tabernaklon.<em class="versenr"> 18</em> Kaj elmoviĝis la standardo
         de la tendaro de Ruben laŭ iliaj taĉmentoj, kaj super ĝia
         taĉmento estis Elicur, filo de Ŝedeur.<em class="versenr"> 19</em> Kaj super la taĉmento
         de la tribo de la Simeonidoj estis Ŝelumiel, filo de Curiŝadaj.<em class="versenr"> 20</em> Kaj super la taĉmento de la tribo de la Gadidoj estis Eljasaf,
         filo de Deuel.<em class="versenr"> 21</em> Kaj elmoviĝis la Kehatidoj, portantaj la
         sanktaĵojn; sed oni starigis la tabernaklon antaŭ ilia alveno.<em class="versenr"> 22</em> Kaj elmoviĝis la standardo de la tendaro de la Efraimidoj laŭ
         iliaj taĉmentoj, kaj super ĝia taĉmento estis Eliŝama, filo de
         Amihud.<em class="versenr"> 23</em> Kaj super la taĉmento de la tribo de la Manaseidoj
         estis Gamliel, filo de Pedacur.<em class="versenr"> 24</em> Kaj super la taĉmento de la
         tribo de la Benjamenidoj estis Abidan, filo de Gideoni.<em class="versenr"> 25</em> Kaj
         elmoviĝis la standardo de la tendaro de la Danidoj, la finulo de
         ĉiuj tendaroj, laŭ iliaj taĉmentoj, kaj super ĝia taĉmento estis
         Aĥiezer, filo de Amiŝadaj.<em class="versenr"> 26</em> Kaj super la taĉmento de la tribo
         de la Aŝeridoj estis Pagiel, filo de Oĥran.<em class="versenr"> 27</em> Kaj super la
         taĉmento de la tribo de la Naftaliidoj estis Aĥira, filo de Enan.<em class="versenr"> 28</em> Tiaj estis la marŝoj de la Izraelidoj laŭ iliaj taĉmentoj. Kaj
         ili elmoviĝis.
      </p>
      <p class="p"><em class="versenr"> 29</em> Kaj Moseo diris al Ĥobab, filo de Reuel la Midjanido, la
         bopatro de Moseo: Ni vojiras al tiu loko, pri kiu la Eternulo
         diris: Ĝin Mi donos al vi; iru kun ni, kaj ni faros al vi bonon,
         ĉar la Eternulo promesis bonon al Izrael.<em class="versenr"> 30</em> Sed tiu diris al li:
         Mi ne iros, sed al mia lando kaj al mia parencaro mi iros.<em class="versenr"> 31</em> Kaj
         li diris: Ho, ne forlasu nin; ĉar vi scias, kie ni povas starigi
         tendaron en la dezerto, kaj vi estos por ni kiel okuloj;<em class="versenr"> 32</em> se vi
         iros kun ni, tiam la bonon, kiun la Eternulo faros al ni, ni
         faros al vi.
      </p>
      <p class="p"><em class="versenr"> 33</em> Kaj ili ekvojiris for de la monto de la Eternulo vojon de tri
         tagoj; kaj la kesto de la interligo de la Eternulo iris antaŭ ili
         la tritagan vojon, por esplori por ili lokon de ripozo.<em class="versenr"> 34</em> Kaj la
         nubo de la Eternulo estis super ili dum la tago, kiam ili iris el
         la tendaro.
      </p>
      <p class="p"><em class="versenr"> 35</em> Kaj ĉiufoje, kiam la kesto elmoviĝis, Moseo diradis: Leviĝu,
         ho Eternulo, kaj disĵetiĝu Viaj malamikoj, kaj forkuru Viaj
         malamantoj for de Via vizaĝo.<em class="versenr"> 36</em> Kaj kiam ĝi haltis, li diradis:
         Revenu, ho Eternulo, al la multegaj miloj de Izrael.
      </p>
      <div class="dist_chapter"></div>
      <h3 class="chapternr">11</h3>
      <p class="first_p">Kaj la popolo komencis murmuri pri sia malfeliĉo al la oreloj
         de la Eternulo; kaj kiam la Eternulo tion aŭdis, Lia kolero
         ekflamis; kaj ekbrulis inter ili fajro de la Eternulo, kaj ĝi
         komencis ekstermadon en la rando de la tendaro.<em class="versenr"> 2</em> Tiam la popolo
         ekkriis al Moseo, kaj Moseo preĝis al la Eternulo, kaj la fajro
         estingiĝis.<em class="versenr"> 3</em> Kaj li donis al tiu loko la nomon Tabera, ĉar
         brulis inter ili la fajro de la Eternulo.
      </p>
      <p class="p"><em class="versenr"> 4</em> Kaj la aliĝinta popolamaso inter ili komencis aperigi
         kapricojn; kaj ankaŭ la Izraelidoj ekploris, kaj diris: Kiu
         manĝigos al ni viandon?<em class="versenr"> 5</em> Ni memoras la fiŝojn, kiujn ni manĝis
         en Egiptujo senpage, la kukumojn kaj la melonojn kaj la poreojn
         kaj la bulbojn kaj la ajlojn.<em class="versenr"> 6</em> Kaj nun nia animo velkas; estas
         nenio krom ĉi tiu manao antaŭ niaj okuloj.<em class="versenr"> 7</em> Kaj la manao estis
         kiel semo de koriandro, kaj ĝia aspekto estis kiel la aspekto de
         bedelio.<em class="versenr"> 8</em> La popolo disiradis kaj kolektadis kaj mueladis per
         muelŝtonoj aŭ pistadis en pistujo, kaj kuiradis en kaldrono kaj
         faradis el ĝi kukojn; kaj ĝia gusto estis kiel la gusto de oleaj
         kukoj.<em class="versenr"> 9</em> Kaj kiam la roso faladis sur la tendaron en la nokto,
         tiam faladis sur ĝin ankaŭ la manao.<em class="versenr"> 10</em> Moseo aŭdis, ke la popolo
         ploras en siaj familioj, ĉiu ĉe la pordo de sia tendo; kaj forte
         ekflamis la kolero de la Eternulo, kaj Moseon tio afliktis.<em class="versenr"> 11</em> Kaj Moseo diris al la Eternulo: Kial Vi faris malbonon al Via
         sklavo? kaj kial mi ne plaĉis al Vi, ke Vi metis la ŝarĝon de tiu
         tuta popolo sur min?<em class="versenr"> 12</em> Ĉu mi embriigis tiun tutan popolon? aŭ ĉu
         mi ĝin naskis, ke Vi diris al mi: Portu ĝin sur via brusto, kiel
         portas nutristino suĉinfanon, en la landon, pri kiu Vi ĵuris al
         ĝiaj patroj?<em class="versenr"> 13</em> Kie mi prenos viandon, por doni al tiu tuta
         popolo? ĉar ili ploras antaŭ mi, dirante: Donu al ni viandon por
         manĝi.<em class="versenr"> 14</em> Ne povas mi sola porti tiun tutan popolon, ĉar ĝi estas
         tro peza por mi.<em class="versenr"> 15</em> Kaj se Vi tiel agas kun mi, tiam mortigu min,
         se mi plaĉas al Vi, por ke mi ne vidu mian malfeliĉon.
      </p>
      <p class="p"><em class="versenr"> 16</em> Tiam la Eternulo diris al Moseo: Kolektu al Mi sepdek virojn
         el la plejaĝuloj de Izrael, pri kiuj vi scias, ke ili estas la
         plejaĝuloj de la popolo kaj ĝiaj gvidantoj, kaj prenu ilin al la
         tabernaklo de kunveno, ke ili stariĝu tie kun vi.<em class="versenr"> 17</em> Kaj Mi
         malleviĝos kaj parolos tie kun vi, kaj Mi deprenos iom de la
         spirito, kiu estas sur vi, kaj Mi metos sur ilin, por ke ili
         portu kun vi la ŝarĝon de la popolo kaj por ke vi ne portu sola.<em class="versenr"> 18</em> Kaj al la popolo diru: Prepariĝu por morgaŭ, kaj vi manĝos
         viandon; ĉar vi ploris al la oreloj de la Eternulo, dirante: Kiu
         manĝigos al ni viandon? bone estis al ni en Egiptujo ― tial la
         Eternulo donos al vi viandon, kaj vi manĝos.<em class="versenr"> 19</em> Ne dum unu tago
         vi manĝos, kaj ne dum du tagoj kaj ne dum kvin tagoj kaj ne dum
         dek tagoj kaj ne dum dudek tagoj;<em class="versenr"> 20</em> sed dum tuta monato, ĝis ĝi
         eliros tra viaj nazotruoj kaj fariĝos al vi abomenaĵo, pro tio,
         ke vi malŝatis la Eternulon, kiu estas inter vi, kaj vi ploris
         antaŭ Li, dirante: Por kio ni eliris el Egiptujo?<em class="versenr"> 21</em> Kaj Moseo
         diris: El sescent mil piedirantoj konsistas la popolo, en kies
         mezo mi estas; kaj Vi diras: Mi donos al ili viandon, ke ili
         manĝos dum tuta monato!<em class="versenr"> 22</em> Ĉu oni buĉu por ili ŝafojn kaj bovojn,
         por ke sufiĉu por ili? aŭ ĉu ĉiujn fiŝojn de la maro oni kolektu
         por ili, por ke sufiĉu por ili?
      </p>
      <p class="p"><em class="versenr"> 23</em> Tiam la Eternulo diris al Moseo: Ĉu la brako de la Eternulo
         estas tro mallonga? nun vi vidos, ĉu plenumiĝos al vi Mia vorto,
         aŭ ne.<em class="versenr"> 24</em> Kaj Moseo eliris, kaj transdiris al la popolo la
         vortojn de la Eternulo; kaj li kolektis sepdek virojn el la
         plejaĝuloj de la popolo, kaj li starigis ilin ĉirkaŭ la
         tabernaklo.<em class="versenr"> 25</em> Kaj la Eternulo malleviĝis en nubo kaj parolis kun
         li, kaj Li deprenis iom de la spirito, kiu estis sur li, kaj
         metis sur la sepdek virojn plejaĝulojn. Kaj kiam haltis sur ili
         la spirito, ili ekprofetis kaj ne ĉesis.<em class="versenr"> 26</em> Sed restis du viroj
         en la tendaro; la nomo de unu estis Eldad, kaj la nomo de la dua
         estis Medad; kaj suriris sur ilin la spirito ― ĉar ili estis inter
         la enskribitaj, sed ne eliris al la tabernaklo ― kaj ili
         ekprofetis en la tendaro.<em class="versenr"> 27</em> Tiam kuris junulo kaj raportis al
         Moseo, kaj diris: Eldad kaj Medad profetas en la tendaro.<em class="versenr"> 28</em> Kaj
         respondis Josuo, filo de Nun, kaj servanto de Moseo detempe de
         lia juneco, kaj diris: Mia sinjoro Moseo, malpermesu al ili.<em class="versenr"> 29</em> Sed Moseo diris al li: Ĉu vi ĵaluzas pri mi? estus dezirinde, ke
         la tuta popolo de la Eternulo fariĝu profetoj, se la Eternulo
         metus Sian spiriton sur ilin.<em class="versenr"> 30</em> Kaj revenis Moseo en la
         tendaron, li kaj la plejaĝuloj de Izrael.<em class="versenr"> 31</em> Kaj vento elmoviĝis
         de la Eternulo, kaj alportis de la maro koturnojn kaj ĵetis ilin
         sur la tendaron, sur la spaco de unutaga irado sur unu flanko kaj
         sur la spaco de unutaga irado sur la dua flanko, ĉirkaŭ la
         tendaro kaj en denseco de du ulnoj super la tero.<em class="versenr"> 32</em> Kaj la
         popolo staris tiun tutan tagon kaj la tutan nokton kaj la tutan
         morgaŭan tagon kaj kolektis la koturnojn; kiu kolektis plej
         malmulte, kolektis dek ĥomerojn; kaj ili diskuŝigis ilin al si
         ĉirkaŭ la tendaro.<em class="versenr"> 33</em> Kiam la viando estis ankoraŭ inter iliaj
         dentoj kaj ankoraŭ ne estis konsumita, ekflamis kontraŭ la popolo
         la kolero de la Eternulo, kaj la Eternulo frapis la popolon per
         tre granda frapo.<em class="versenr"> 34</em> Kaj oni donis al tiu loko la nomon Kibrot-
         Hataava, ĉar tie oni enterigis la homojn, kiuj kapricis.<em class="versenr"> 35</em> De
         Kibrot-Hataava la popolo ekvojiris al Ĥacerot kaj restis en
         Ĥacerot.
      </p>
      <div class="dist_chapter"></div>
      <h3 class="chapternr">12</h3>
      <p class="first_p">Kaj ekparolis Mirjam kaj Aaron kontraŭ Moseo pro la edzino
         Etiopino, kiun li prenis; ĉar li prenis al si edzinon Etiopinon.<em class="versenr"> 2</em> Kaj ili diris: Ĉu nur kun Moseo parolis la Eternulo? Li parolis
         ja ankaŭ kun ni. Kaj la Eternulo tion aŭdis.<em class="versenr"> 3</em> Sed Moseo estis
         homo tre modesta, pli ol ĉiuj homoj sur la tero.<em class="versenr"> 4</em> Kaj subite
         diris la Eternulo al Moseo kaj al Aaron kaj al Mirjam: Eliru vi
         tri al la tabernaklo de kunveno. Kaj ili eliris ĉiuj tri.<em class="versenr"> 5</em> Kaj
         la Eternulo malleviĝis en nuba kolono kaj stariĝis ĉe la pordo de
         la tabernaklo, kaj Li vokis Aaronon kaj Mirjamon, kaj ili ambaŭ
         eliris.<em class="versenr"> 6</em> Kaj Li diris: Aŭskultu Miajn vortojn: se iu el vi estas
         profeto de la Eternulo, Mi aperas al li en vizio, Mi parolas kun
         li en sonĝo;<em class="versenr"> 7</em> sed ne tiel estas kun Mia sklavo Moseo: en Mia
         tuta domo li estas konfidato.<em class="versenr"> 8</em> Buŝon kontraŭ buŝo Mi parolas kun
         li, kaj malkaŝe, ne per enigmoj; kaj la bildon de la Eternulo li
         vidas. Kial vi ne timis paroli kontraŭ Mia sklavo Moseo?<em class="versenr"> 9</em> Kaj
         ekflamis la kolero de la Eternulo kontraŭ ili, kaj Li foriris.<em class="versenr"> 10</em> Kaj la nubo forturniĝis de super la tabernaklo, kaj jen Mirjam
         kovriĝis per lepro, kiel per neĝo. Kaj Aaron turniĝis al Mirjam,
         kaj li ekvidis, ke ŝi estas lepra.<em class="versenr"> 11</em> Kaj Aaron diris al Moseo:
         Mi petas, mia sinjoro, ne kalkulu al ni kiel pekon, ke ni agis
         malsaĝe kaj ke ni pekis;<em class="versenr"> 12</em> ho, ŝi ne estu kiel malvivulo, ĉe kiu
         tuj post la eliro el la ventro de sia patrino forkonsumiĝis jam
         duono de la korpo.<em class="versenr"> 13</em> Kaj Moseo ekkriis al la Eternulo, dirante:
         Mi petas Vin, ho Dio, sanigu ŝin.<em class="versenr"> 14</em> Kaj la Eternulo diris al
         Moseo: Se ŝia patro estus kraĉinta sur ŝian vizaĝon, ĉu ŝi tiam
         ne hontus sep tagojn? ŝi estu do enŝlosita dum sep tagoj ekster
         la tendaro, kaj poste ŝi revenu.<em class="versenr"> 15</em> Kaj Mirjam estis enŝlosita
         ekster la tendaro dum sep tagoj; kaj la popolo ne elmoviĝis, ĝis
         Mirjam revenis.<em class="versenr"> 16</em> Poste la popolo ekvojiris de Ĥacerot kaj
         haltis tendare en la dezerto Paran.
      </p>
      <div class="dist_chapter"></div>
      <h3 class="chapternr">13</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Sendu virojn, ke
         ili esplorrigardu la landon Kanaanan, kiun Mi donas al la
         Izraelidoj; po unu viro el ĉiu tribo de iliaj patroj sendu, ĉiu
         estu eminentulo inter ili.<em class="versenr"> 3</em> Kaj Moseo sendis ilin el la dezerto
         Paran laŭ la ordono de la Eternulo; ĉiuj ili estis eminentuloj
         inter la Izraelidoj.<em class="versenr"> 4</em> Kaj jen estas iliaj nomoj: el la tribo de
         Ruben, Ŝamua, filo de Zakur;<em class="versenr"> 5</em> el la tribo de Simeon, Ŝafat, filo
         de Ĥori;<em class="versenr"> 6</em> el la tribo de Jehuda, Kaleb, filo de Jefune;<em class="versenr"> 7</em> el la
         tribo de Isaĥar, Jigal, filo de Jozef;<em class="versenr"> 8</em> el la tribo de Efraim,
         Hoŝea, filo de Nun;<em class="versenr"> 9</em> el la tribo de Benjamen, Palti, filo de
         Rafu;<em class="versenr"> 10</em> el la tribo de Zebulun, Gadiel, filo de Sodi;<em class="versenr"> 11</em> el la
         tribo de Jozef, el la tribo de Manase, Gadi, filo de Susi;<em class="versenr"> 12</em> el
         la tribo de Dan, Amiel, filo de Gemali;<em class="versenr"> 13</em> el la tribo de Aŝer,
         Setur, filo de Miĥael;<em class="versenr"> 14</em> el la tribo de Naftali, Naĥbi, filo de
         Vofsi;<em class="versenr"> 15</em> el la tribo de Gad, Geuel, filo de Maĥi.<em class="versenr"> 16</em> Tio estas
         la nomoj de la viroj, kiujn Moseo sendis, por esplorrigardi la
         landon. Kaj Moseo donis al Hoŝea, filo de Nun, la nomon Josuo.<em class="versenr"> 17</em> Kaj Moseo sendis ilin, por esplorrigardi la landon Kanaanan, kaj
         diris al ili: Iru tien tra la Sudo kaj suriru sur la monton;<em class="versenr"> 18</em> kaj rigardu la landon, kia ĝi estas; kaj la popolon, kiu loĝas en
         ĝi, ĉu ĝi estas forta aŭ malforta, ĉu ĝi estas malgrandnombra aŭ
         grandnombra;<em class="versenr"> 19</em> kaj kia estas la tero, sur kiu ĝi sidas, ĉu ĝi
         estas bona aŭ malbona; kaj kiaj estas la urboj, en kiuj ĝi loĝas,
         ĉu en tendaroj aŭ en fortikaĵoj;<em class="versenr"> 20</em> kaj kia estas la tero, ĉu ĝi
         estas grasa aŭ malgrasa, ĉu estas sur ĝi arboj aŭ ne estas; kaj
         estu kuraĝaj, kaj prenu iom el la fruktoj de la lando. Kaj tiam
         estis la tempo de maturiĝado de vinberoj.<em class="versenr"> 21</em> Kaj ili iris kaj
         esplorrigardis la landon de la dezerto Cin ĝis Reĥob antaŭ Ĥamat.<em class="versenr"> 22</em> Kaj ili iris tra la Sudo, kaj venis ĝis Ĥebron, kie loĝis
         Aĥiman, Ŝeŝaj, kaj Talmaj, idoj de Anak. (Ĥebron estis konstruita
         sep jarojn antaŭ ol Coan de Egiptujo.)<em class="versenr"> 23</em> Kaj ili venis ĝis la
         valo Eŝkol, kaj ili detranĉis tie branĉon kun unu peniko da
         vinberoj, kaj ili ekportis ĝin sur stango duope; ankaŭ iom da
         granatoj kaj da figoj.<em class="versenr"> 24</em> Al tiu loko oni donis la nomon Eŝkol,
         pro la peniko da vinberoj, kiun detranĉis tie la Izraelidoj.<em class="versenr"> 25</em> Kaj ili revenis post la esplorrigardo de la lando post kvardek
         tagoj.<em class="versenr"> 26</em> Kaj ili iris kaj venis al Moseo kaj al Aaron kaj al la
         tuta komunumo de la Izraelidoj en la dezerton Paran, en la lokon
         Kadeŝ, kaj donis al ili raporton kaj al la tuta komunumo kaj
         montris al ili la fruktojn de la lando.<em class="versenr"> 27</em> Kaj ili rakontis al
         li, kaj diris: Ni venis en la landon, en kiun vi sendis nin, kaj
         efektive en ĝi fluas lakto kaj mielo, kaj jen estas ĝiaj fruktoj;<em class="versenr"> 28</em> sed forta estas la popolo, kiu loĝas en la lando, kaj la urboj
         estas fortikigitaj, tre grandaj; kaj ankaŭ la idojn de Anak ni
         vidis tie.<em class="versenr"> 29</em> Amalek loĝas en la suda parto de la lando, kaj la
         Ĥetidoj kaj Jebusidoj kaj Amoridoj loĝas sur la monto, kaj la
         Kanaanidoj loĝas apud la maro kaj sur la bordo de Jordan.<em class="versenr"> 30</em> Kaj
         Kaleb trankviligis la popolon antaŭ Moseo, kaj diris: Ni iros,
         kaj ni ekposedos ĝin, ĉar ni povas ĝin venki.<em class="versenr"> 31</em> Sed la viroj,
         kiuj iris kun li, diris: Ni ne povas iri al tiu popolo, ĉar ĝi
         estas pli forta ol ni.<em class="versenr"> 32</em> Kaj pri la lando, kiun ili
         esplorrigardis, ili disvastigis inter la Izraelidoj malbonan
         famon, dirante: La lando, kiun ni trapasis por esplorrigardi ĝin,
         estas lando, kiu formanĝas siajn loĝantojn, kaj la tuta popolo,
         kiun ni vidis en ĝi, estas homoj grandkreskaj;<em class="versenr"> 33</em> kaj tie ni
         vidis la gigantojn, la idojn de Anak el la gigantoj, kaj ni estis
         en niaj okuloj kiel lokustoj, kaj tiaj ni estis ankaŭ en iliaj
         okuloj.
      </p>
      <div class="dist_chapter"></div>
      <h3 class="chapternr">14</h3>
      <p class="first_p">Tiam tumultiĝis la tuta komunumo kaj ekkriis, kaj la popolo
         ploris en tiu nokto.<em class="versenr"> 2</em> Kaj ekmurmuris kontraŭ Moseo kaj kontraŭ
         Aaron ĉiuj Izraelidoj, kaj la tuta komunumo diris al ili: Ho, se
         ni estus mortintaj en la lando Egipta, aŭ se ni mortus en ĉi tiu
         dezerto!<em class="versenr"> 3</em> Kaj por kio la Eternulo irigas nin en tiun landon, por
         ke ni falu de glavo? niaj edzinoj kaj infanoj fariĝos militakiro.
         Ĉu ne estas pli bone, ke ni revenu Egiptujon?<em class="versenr"> 4</em> Kaj ili diris unu
         al alia: Ni starigu al ni estron, kaj ni reiru Egiptujon.<em class="versenr"> 5</em> Tiam
         Moseo kaj Aaron ĵetiĝis vizaĝaltere antaŭ la tuta anaro de la
         komunumo de la Izraelidoj.<em class="versenr"> 6</em> Kaj Josuo, filo de Nun, kaj Kaleb,
         filo de Jefune, el tiuj, kiuj esplorrigardis la landon, disŝiris
         siajn vestojn,<em class="versenr"> 7</em> kaj ili diris al la tuta komunumo de la
         Izraelidoj jene: La lando, kiun ni trapasis, por esplorrigardi
         ĝin, tiu lando estas tre, tre bona.<em class="versenr"> 8</em> Se la Eternulo estos
         favorkora al ni, Li venigos nin en tiun landon kaj donos ĝin al
         ni, tiun landon, en kiu fluas lakto kaj mielo.<em class="versenr"> 9</em> Nur ne ribelu
         kontraŭ la Eternulo, kaj ne timu la popolon de la lando, ĉar nia
         manĝotaĵo ili estas; ilia ŝirmo foriĝis de ili, kaj la Eternulo
         estas kun ni; ne timu ilin.<em class="versenr"> 10</em> Kaj la tuta komunumo diris, ke oni
         mortigu ilin per ŝtonoj. Sed la majesto de la Eternulo aperis en
         la tabernaklo de kunveno antaŭ ĉiuj Izraelidoj.
      </p>
      <p class="p"><em class="versenr"> 11</em> Kaj la Eternulo diris al Moseo: Ĝis kiam incitados Min ĉi tiu
         popolo? kaj ĝis kiam ĝi ne kredos al Mi, malgraŭ ĉiuj
         pruvosignoj, kiujn Mi faris meze de ĝi?<em class="versenr"> 12</em> Mi frapos ĝin per
         pesto kaj ekstermos ĝin, kaj Mi faros el vi popolon pli grandan
         kaj pli fortan ol ĝi.<em class="versenr"> 13</em> Sed Moseo diris al la Eternulo: Aŭdos la
         Egiptoj, el inter kiuj Vi elkondukis ĉi tiun popolon per Via
         forto,<em class="versenr"> 14</em> kaj ili diros al la loĝantoj de tiu lando, kiuj aŭdis,
         ke Vi, la Eternulo, estas meze de ĉi tiu popolo, kaj ke Vi, la
         Eternulo, montris Vin al ili okulon kontraŭ okulo, kaj ke Via
         nubo staras super ili, kaj ke Vi iras antaŭ ili dum la tago en
         nuba kolono kaj dum la nokto en kolono fajra;<em class="versenr"> 15</em> se Vi ekstermos
         ĉi tiun popolon kiel unu homon, tiam la popoloj, kiuj aŭdis la
         famon pri Vi, dirus:<em class="versenr"> 16</em> Ĉar la Eternulo ne povis venigi ĉi tiun
         popolon en la landon, pri kiu Li ĵuris al ili, tial Li buĉis ilin
         en la dezerto.<em class="versenr"> 17</em> Nun montriĝu do granda la forto de mia Sinjoro,
         laŭ la parolo, kiun Vi diris:<em class="versenr"> 18</em> La Eternulo estas longepacienca
         kaj multe favorkora; Li pardonas kulpon kaj krimon, sed antaŭ Li
         neniu estas senkulpa; Li punas la kulpon de patroj sur filoj kaj
         nepoj, en la tria kaj kvara generacioj.<em class="versenr"> 19</em> Ho, pardonu la kulpon
         de ĉi tiu popolo laŭ Via granda favorkoreco kaj kiel Vi
         pardonadis al ĉi tiu popolo de Egiptujo ĝis nun.<em class="versenr"> 20</em> Kaj la
         Eternulo diris: Mi pardonis konforme al via diro;<em class="versenr"> 21</em> sed kiel Mi
         vivas kaj kiel de la gloro de la Eternulo estas plena la tuta
         tero,<em class="versenr"> 22</em> ĉiuj homoj, kiuj vidis Mian gloron kaj Miajn
         pruvosignojn, kiujn Mi faris en Egiptujo kaj en la dezerto, kaj
         provis Min jam dek fojojn kaj ne aŭskultis Mian voĉon,<em class="versenr"> 23</em> ne
         vidos la landon, pri kiu Mi ĵuris al iliaj patroj, kaj ĉiuj, kiuj
         incitis Min, ne vidos ĝin.<em class="versenr"> 24</em> Sed Mian sklavon Kaleb, ĉar estis
         en li spirito alia kaj li estis obeema al Mi, lin Mi venigos en
         la landon, en kiun li iris, kaj lia idaro heredos ĝin.<em class="versenr"> 25</em> Sed la
         Amalekidoj kaj Kanaanidoj loĝas en la valo; morgaŭ turnu vin kaj
         ekiru en la dezerton sur la vojo al la Ruĝa Maro.
      </p>
      <p class="p"><em class="versenr"> 26</em> Kaj la Eternulo ekparolis al Moseo kaj al Aaron, dirante:<em class="versenr"> 27</em> Ĝis kiam ĉi tiu malbona komunumo murmuros kontraŭ Mi? la
         murmuradon de la Izraelidoj, kiun ili murmuras kontraŭ Mi, Mi
         aŭdis.<em class="versenr"> 28</em> Diru al ili: Kiel Mi vivas, diras la Eternulo, kiel vi
         parolis al Miaj oreloj, tiel Mi faros al vi:<em class="versenr"> 29</em> en ĉi tiu dezerto
         falos viaj kadavroj, kaj el ĉiuj viaj kalkulitoj, laŭ via tuta
         kalkulo, en la aĝo de dudek jaroj kaj pli, kiuj murmuris kontraŭ
         Mi,<em class="versenr"> 30</em> neniu venos en la landon, pri kiu Mi levis Mian manon, ke
         Mi loĝigos vin en ĝi, neniu krom Kaleb, filo de Jefune, kaj
         Josuo, filo de Nun.<em class="versenr"> 31</em> Viajn infanojn, pri kiuj vi diris, ke ili
         fariĝos militakiro, Mi venigos tien, kaj ili ekkonos la landon,
         kiun vi malŝatis.<em class="versenr"> 32</em> Sed vi ― viaj kadavroj falos en ĉi tiu
         dezerto.<em class="versenr"> 33</em> Kaj viaj filoj estos paŝtistoj en la dezerto dum
         kvardek jaroj, kaj portos vian malĉastecon, ĝis kiam viaj
         kadavroj konsumiĝos en la dezerto.<em class="versenr"> 34</em> Laŭ la nombro de la tagoj,
         dum kiuj vi esplorrigardis la landon, kvardek tagoj, po jaro pro
         ĉiu tago, vi portos la punon pro via malbonago dum kvardek jaroj,
         por ke vi ekkonu Mian malfavoron.<em class="versenr"> 35</em> Mi, la Eternulo, tion diris:
         tion Mi faros al tiu tuta malbona komunumo, kiu ribelis kontraŭ
         Mi; en ĉi tiu dezerto ili pereos kaj ĉi tie ili mortos.<em class="versenr"> 36</em> Kaj la
         viroj, kiujn Moseo sendis, por esplorrigardi la landon, kaj kiuj
         revenis kaj murmurigis kontraŭ li la tutan komunumon,
         disvastigante malbonan famon pri la lando ―<em class="versenr"> 37</em> tiuj viroj, kiuj
         disvastigis malbonan famon pri la lando, mortis de pesto antaŭ la
         Eternulo.<em class="versenr"> 38</em> Sed Josuo, filo de Nun, kaj Kaleb, filo de Jefune,
         restis vivaj el tiuj viroj, kiuj iris, por esplorrigardi la
         landon.<em class="versenr"> 39</em> Kaj Moseo diris tiujn vortojn al ĉiuj Izraelidoj, kaj
         la popolo tre malĝojis.<em class="versenr"> 40</em> Kaj ili leviĝis frumatene, kaj iris
         sur la supron de la monto, dirante: Jen ni estas, kaj ni iru sur
         la lokon, pri kiu parolis la Eternulo; ĉar ni pekis.<em class="versenr"> 41</em> Sed Moseo
         diris: Por kio vi kontraŭagas al la vortoj de la Eternulo? tio ja
         ne sukcesos.<em class="versenr"> 42</em> Ne iru, ĉar la Eternulo ne estas inter vi; kaj ne
         estu frapataj antaŭ viaj malamikoj.<em class="versenr"> 43</em> Ĉar la Amalekidoj kaj la
         Kanaanidoj estas tie antaŭ vi, kaj vi falos de glavo; ĉar pro
         tio, ke vi deturniĝis de la Eternulo, la Eternulo ne estos kun
         vi.<em class="versenr"> 44</em> Sed ili obstinis, kaj iris sur la supron de la monto;
         tamen la kesto de la interligo de la Eternulo kaj Moseo ne eliris
         el la tendaro.<em class="versenr"> 45</em> Kaj malsupreniris la Amalekidoj kaj la
         Kanaanidoj, kiuj loĝis sur la monto, kaj batis ilin kaj
         persekutis ilin ĝis Ĥorma.
      </p>
      <div class="dist_chapter"></div>
      <h3 class="chapternr">15</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Parolu al la
         Izraelidoj, kaj diru al ili: Kiam vi venos en la landon de via
         loĝado, kiun Mi donas al vi,<em class="versenr"> 3</em> kaj vi faros fajroferon al la
         Eternulo, bruloferon aŭ buĉoferon, plenumante sanktan promeson aŭ
         farante memvolan oferon, aŭ en viaj festoj, por fari agrablan
         odoraĵon al la Eternulo el grandaj brutoj aŭ el malgrandaj:<em class="versenr"> 4</em> tiam la oferdonanto devas alporti al la Eternulo farunoferon el
         dekono de efo da delikata faruno, miksita kun kvarono de hino da
         oleo;<em class="versenr"> 5</em> kaj da vino por verŝofero kvaronon de hino aldonu al la
         brulofero aŭ al la buĉofero al ĉiu ŝafido.<em class="versenr"> 6</em> Kaj ĉe ŝafo alportu
         farunoferon el du dekonoj de efo da delikata faruno, miksita kun
         triono de hino da oleo.<em class="versenr"> 7</em> Kaj da vino por verŝofero trionon de
         hino; alportu tion kiel agrablan odoraĵon al la Eternulo.<em class="versenr"> 8</em> Kaj
         se bovidon vi alportos kiel bruloferon aŭ buĉoferon, por plenumi
         sanktan promeson, aŭ kiel pacoferon al la Eternulo,<em class="versenr"> 9</em> tiam kun la
         bovido oni devas alporti farunoferon el tri dekonoj de efo da
         delikata faruno, miksita kun duono de hino da oleo;<em class="versenr"> 10</em> kaj da
         vino por verŝofero alportu duonon de hino kiel fajroferon,
         agrablan odoraĵon al la Eternulo.<em class="versenr"> 11</em> Tiel oni devas fari ĉe ĉiu
         bovo aŭ ĉe ĉiu ŝafo aŭ ĉe brutido el ŝafoj aŭ kaproj.<em class="versenr"> 12</em> Laŭ la
         nombro de la oferoj, kiujn vi faros, agu tiel ĉe ĉiu, laŭ ilia
         nombro.<em class="versenr"> 13</em> Ĉiu indiĝeno faru tion tiamaniere, alportante
         fajroferon, agrablan odoraĵon al la Eternulo.<em class="versenr"> 14</em> Kaj se loĝas
         inter vi fremdulo aŭ kiu ajn estas inter vi en viaj generacioj,
         kaj li alportos fajroferon, agrablan odoraĵon al la Eternulo,
         tiam li faru tiel, kiel vi faras.<em class="versenr"> 15</em> Por la tuta komunumo devas
         esti unu leĝo, por vi kaj por la fremdulo inter vi; leĝo eterna
         en viaj generacioj, kiel por vi, tiel ankaŭ por la fremdulo, estu
         antaŭ la Eternulo.<em class="versenr"> 16</em> Unu leĝo kaj unu rajto estu por vi, kaj por
         la fremdulo, kiu loĝas kun vi.
      </p>
      <p class="p"><em class="versenr"> 17</em> Kaj la Eternulo ekparolis al Moseo, dirante:<em class="versenr"> 18</em> Parolu al la
         Izraelidoj, kaj diru al ili: Kiam vi venos en la landon, en kiun
         Mi vin kondukas,<em class="versenr"> 19</em> kaj vi manĝos la panon de tiu lando, tiam
         donu oferdonon al la Eternulo.<em class="versenr"> 20</em> Kiel unuaaĵon el via pasto
         alportu oferdone kukon; kiel oferdonon el la grenejo, tiel
         oferdonu ĝin.<em class="versenr"> 21</em> El la unuaaĵoj de via pasto donu al la Eternulo
         oferdonon en viaj generacioj.
      </p>
      <p class="p"><em class="versenr"> 22</em> Kaj se vi eraros, kaj ne plenumos ĉiujn tiujn ordonojn, kiujn
         la Eternulo diris al Moseo,<em class="versenr"> 23</em> ĉion, kion la Eternulo ordonis al
         vi per Moseo, de la tago, en kiu la Eternulo ordonis, kaj plue,
         en viaj generacioj;<em class="versenr"> 24</em> tiam se pro neatento de la komunumo estis
         farita la eraro, la tuta komunumo alportu unu bovidon kiel
         bruloferon, kiel agrablan odoraĵon al la Eternulo, kun ĝia
         farunofero kaj ĝia verŝofero laŭ la regularo, kaj unu kapron kiel
         pekoferon.<em class="versenr"> 25</em> Kaj la pastro pekliberigos la tutan komunumon de la
         Izraelidoj, kaj estos pardonite al ili; ĉar tio estis eraro, kaj
         ili alportis sian oferon, fajroferon al la Eternulo, kaj sian
         pekoferon antaŭ la Eternulo pro sia peko.<em class="versenr"> 26</em> Kaj estos pardonite
         al la tuta komunumo de la Izraelidoj, kaj al la fremdulo, kiu
         loĝas inter ili; ĉar la tuta popolo eraris.<em class="versenr"> 27</em> Kaj se unu homo
         pekos per eraro, tiam li alportu kaprinon jaraĝan kiel pekoferon.<em class="versenr"> 28</em> Kaj la pastro pekliberigos la homon, kiu eraris, pekante per
         eraro antaŭ la Eternulo; li pekliberigos lin, kaj estos pardonite
         al li.<em class="versenr"> 29</em> Kiel por la indiĝeno el la Izraelidoj, tiel ankaŭ por
         la fremdulo, kiu loĝas inter ili, unu leĝo estu por vi por tiu,
         kiu eraris.<em class="versenr"> 30</em> Sed se iu faris ion per mano malhumila, ĉu li
         estas indiĝeno, ĉu fremdulo, li blasfemis kontraŭ la Eternulo;
         kaj ekstermiĝos tiu homo el inter sia popolo;<em class="versenr"> 31</em> ĉar la vorton de
         la Eternulo li malestimis kaj Lian ordonon li malobeis;
         ekstermiĝu tiu homo, lia peko estas sur li.
      </p>
      <p class="p"><em class="versenr"> 32</em> Kiam la Izraelidoj estis en la dezerto, ili trovis homon, kiu
         kolektis lignon en tago sabata.<em class="versenr"> 33</em> Kaj tiuj, kiuj trovis lin,
         kiam li kolektis lignon, alkondukis lin al Moseo kaj al Aaron kaj
         al la tuta komunumo.<em class="versenr"> 34</em> Kaj oni metis lin en gardejon, ĉar ne
         estis ankoraŭ klarigite, kion oni devas fari al li.<em class="versenr"> 35</em> Kaj la
         Eternulo diris al Moseo: Tiu homo mortu; per ŝtonoj mortigu lin
         la tuta komunumo ekster la tendaro.<em class="versenr"> 36</em> Kaj la tuta komunumo
         elkondukis lin ekster la tendaron kaj mortigis lin per ŝtonoj,
         kaj li mortis; kiel la Eternulo ordonis al Moseo.
      </p>
      <p class="p"><em class="versenr"> 37</em> Kaj la Eternulo diris al Moseo jene:<em class="versenr"> 38</em> Parolu al la
         Izraelidoj, kaj diru al ili, ke ili faru al si kvastojn sur la
         randoj de siaj vestoj en siaj generacioj, kaj ili enmetu en la
         kvaston de la rando fadenon bluan.<em class="versenr"> 39</em> Kaj ĝi estu por vi kvasto,
         kiun rigardante, vi rememoros ĉiujn ordonojn de la Eternulo kaj
         plenumos ilin kaj ne iros laŭ viaj koroj kaj viaj okuloj, kiujn
         vi malĉaste sekvadas;<em class="versenr"> 40</em> por ke vi memoru kaj plenumu ĉiujn Miajn
         ordonojn kaj estu sanktaj antaŭ via Dio.<em class="versenr"> 41</em> Mi estas la Eternulo,
         via Dio, kiu elkondukis vin el la lando Egipta, por ke Mi estu
         via Dio. Mi estas la Eternulo, via Dio.
      </p>
      <div class="dist_chapter"></div>
      <h3 class="chapternr">16</h3>
      <p class="first_p">Kaj entreprenis Koraĥ, filo de Jichar, filo de Kehat, ido de
         Levi, kaj Datan kaj Abiram, filoj de Eliab, kaj On, filo de
         Pelet, idoj de Ruben,<em class="versenr"> 2</em> kaj stariĝis antaŭ Moseo, kaj kun ili el
         la Izraelidoj ducent kvindek viroj, estroj de la komunumo,
         vokataj al la kunvenoj; homoj eminentaj;<em class="versenr"> 3</em> kaj ili kolektiĝis
         kontraŭ Moseo kaj kontraŭ Aaron, kaj diris al ili: Sufiĉe por vi!
         la tuta komunumo, ĉiuj estas ja sanktaj, kaj inter ili estas la
         Eternulo; kial do vi estrigas vin super la komunumo de la
         Eternulo?<em class="versenr"> 4</em> Kaj Moseo tion aŭdis, kaj ĵetis sin vizaĝaltere.<em class="versenr"> 5</em> Kaj li ekparolis al Koraĥ kaj al lia tuta anaro, dirante: Morgaŭ
         la Eternulo montros, kiu estas Lia kaj kiu estas sankta, por ke
         Li alproksimigu lin al Si; kaj kiun Li elektos, tiun Li
         alproksimigos al Si.<em class="versenr"> 6</em> Faru jenon: prenu al vi incensujojn, Koraĥ
         kaj lia tuta anaro,<em class="versenr"> 7</em> kaj metu sur ilin fajron kaj metu sur ilin
         incenson antaŭ la Eternulo morgaŭ; kaj kiun la Eternulo elektos,
         tiu estos la sanktulo. Estas troe, ho Levidoj!<em class="versenr"> 8</em> Kaj Moseo diris
         al Koraĥ: Aŭskultu do, idoj de Levi:<em class="versenr"> 9</em> ĉu ne sufiĉas al vi, ke la
         Dio de la Izraelidoj distingis vin inter la komunumo de Izrael,
         por alproksimigi vin al Si, por ke vi plenumu la servojn en la
         tabernaklo de la Eternulo kaj por ke vi staru antaŭ la komunumo,
         por servi al ĝi?<em class="versenr"> 10</em> Kaj Li alproksimigos vin kaj ĉiujn viajn
         fratojn, la idojn de Levi, kun vi; kaj nun vi postulas eĉ
         pastrecon!<em class="versenr"> 11</em> Tiamaniere vi kaj via tuta anaro ekribelis kontraŭ
         la Eternulo; sed kio estas Aaron, ke vi murmuras kontraŭ li?<em class="versenr"> 12</em> Kaj Moseo sendis voki Datanon kaj Abiramon, filojn de Eliab; sed
         ili diris: Ni ne iros!<em class="versenr"> 13</em> Ĉu ne sufiĉas, ke el lando, en kiu
         fluas lakto kaj mielo, vi elirigis nin, por pereigi nin en la
         dezerto? kaj vi volas ankoraŭ regi super ni?<em class="versenr"> 14</em> Ja ne en landon,
         en kiu fluas lakto kaj mielo, vi venigis nin, kaj vi ne donis al
         ni posedaĵon el kampoj kaj vinberĝardenoj! ĉu vi volas blindigi
         la okulojn de ĉi tiuj homoj? ni ne iros.<em class="versenr"> 15</em> Kaj tio tre kolerigis
         Moseon, kaj li diris al la Eternulo: Ne turnu Vin al ilia ofero;
         eĉ unu azenon mi ne prenis de ili, kaj al neniu el ili mi faris
         ian malbonon.<em class="versenr"> 16</em> Kaj Moseo diris al Koraĥ: Vi kaj via tuta anaro
         estu antaŭ la Eternulo morgaŭ, vi kaj ili kaj Aaron.<em class="versenr"> 17</em> Kaj prenu
         ĉiu sian incensujon kaj metu sur ĝin incenson, kaj alportu antaŭ
         la Eternulon ĉiu sian incensujon, ducent kvindek incensujojn;
         ankaŭ vi kaj Aaron, ĉiu sian incensujon.<em class="versenr"> 18</em> Kaj ili prenis ĉiu
         sian incensujon kaj metis sur ĝin fajron kaj ŝutis sur ĝin
         incenson, kaj ili stariĝis ĉe la pordo de la tabernaklo de
         kunveno, ankaŭ Moseo kaj Aaron.<em class="versenr"> 19</em> Kaj kunvenigis kontraŭ ili
         Koraĥ la tutan anaron ĉe la pordo de la tabernaklo de kunveno;
         kaj montriĝis la majesto de la Eternulo al la tuta komunumo.
      </p>
      <p class="p"><em class="versenr"> 20</em> Kaj la Eternulo ekparolis al Moseo kaj al Aaron, dirante:<em class="versenr"> 21</em> Apartiĝu de ĉi tiu anaro, kaj Mi ekstermos ilin en momento.<em class="versenr"> 22</em> Kaj ili ĵetis sin vizaĝaltere, kaj diris: Ho Dio, Dio de la
         spiritoj de ĉia karno! unu pekis, kaj Vi volas koleri la tutan
         komunumon?<em class="versenr"> 23</em> Kaj la Eternulo ekparolis al Moseo, dirante:<em class="versenr"> 24</em> Diru al la komunumo jene: Foriru de ĉirkaŭ la loĝejo de Koraĥ,
         Datan, kaj Abiram.<em class="versenr"> 25</em> Kaj Moseo leviĝis kaj iris al Datan kaj
         Abiram, kaj post li iris la plejaĝuloj de Izrael.<em class="versenr"> 26</em> Kaj li diris
         al la komunumo: Foriru do de la tendoj de tiuj malbonaj homoj,
         kaj tuŝu nenion, kio apartenas al ili, por ke vi ne pereu pro
         ĉiuj iliaj pekoj.<em class="versenr"> 27</em> Kaj ili foriris de ĉirkaŭ la loĝejo de
         Koraĥ, Datan, kaj Abiram; sed Datan kaj Abiram eliris, kaj staris
         ĉe la pordo de siaj tendoj kune kun siaj edzinoj, filoj, kaj
         malgrandaj infanoj.<em class="versenr"> 28</em> Kaj Moseo diris: Per tio vi ekscios, ke la
         Eternulo sendis min, por fari ĉiujn tiujn aferojn, kaj ke mi ne
         faris laŭ mia koro:<em class="versenr"> 29</em> se per la ordinara morto de ĉiuj homoj
         mortos ĉi tiuj, aŭ ilin trafos la sorto, kiu povas trafi ĉiun
         homon, tiam ne la Eternulo sendis min.<em class="versenr"> 30</em> Sed se novan aperon
         kreos la Eternulo, kaj la tero malfermos sian buŝon, kaj englutos
         ilin, kaj ĉion, kio apartenas al ili, kaj ili vivaj malsupreniros
         en Ŝeolon, tiam sciu, ke ĉi tiuj homoj blasfemis kontraŭ la
         Eternulo.<em class="versenr"> 31</em> Apenaŭ li finis paroli ĉion tion, disfendiĝis la
         tero, kiu estis sub ili;<em class="versenr"> 32</em> kaj la tero malfermis sian buŝon kaj
         englutis ilin kaj iliajn domojn kaj ĉiujn homojn de Koraĥ kaj la
         tutan havon.<em class="versenr"> 33</em> Kaj ili, kaj ĉio, kio apartenis al ili,
         malsupreniris vivaj en Ŝeolon, kaj fermiĝis super ili la tero,
         kaj ili forpereis el inter la komunumo.<em class="versenr"> 34</em> Kaj ĉiuj Izraelidoj,
         kiuj estis ĉirkaŭ ili, forkuris ĉe ilia krio; ĉar ili diris: Ke
         nin ankaŭ la tero ne englutu.<em class="versenr"> 35</em> Kaj fajro eliris de la Eternulo,
         kaj ĝi forbruligis tiujn ducent kvindek homojn, kiuj alportis la
         incenson.
      </p>
      <p class="p"><em class="versenr"> 36</em> Kaj la Eternulo ekparolis al Moseo, dirante:<em class="versenr"> 37</em> Diru al
         Eleazar, filo de la pastro Aaron, ke li levu la incensujojn el la
         brulintaĵo, sed la fajron disĵetu malproksimen; ĉar sanktiĝis<em class="versenr"> 38</em> la incensujoj de tiuj, kiuj per sia vivo pagis pro la peko; kaj
         oni faru el ili tavoletojn, por tegi la altaron; ĉar oni alportis
         ilin antaŭ la Eternulon, kaj ili sanktiĝis; kaj ili estu memoriga
         signo por la Izraelidoj.<em class="versenr"> 39</em> Kaj Eleazar, la pastro, prenis la
         kuprajn incensujojn, kiujn alportis la bruligitaj, kaj tavoligis
         ilin, por tegi la altaron<em class="versenr"> 40</em> memorige por la Izraelidoj, ke
         laiko, kiu ne estas el la idoj de Aaron, ne alproksimiĝu, por
         incensi antaŭ la Eternulo, por ke li ne fariĝu kiel Koraĥ kaj lia
         anaro, kiel diris la Eternulo al li per Moseo.
      </p>
      <p class="p"><em class="versenr"> 41</em> Kaj en la sekvanta tago la tuta komunumo de la Izraelidoj
         ekmurmuris kontraŭ Moseo kaj kontraŭ Aaron, dirante: Vi mortigis
         la popolon de la Eternulo.<em class="versenr"> 42</em> Kaj kiam kolektiĝis la komunumo
         kontraŭ Moseo kaj kontraŭ Aaron, ili turniĝis al la tabernaklo de
         kunveno; kaj jen kovris ĝin la nubo kaj aperis la majesto de la
         Eternulo.<em class="versenr"> 43</em> Kaj eniris Moseo kaj Aaron en la antaŭan parton de
         la tabernaklo de kunveno.<em class="versenr"> 44</em> Kaj la Eternulo ekparolis al Moseo,
         dirante:<em class="versenr"> 45</em> Foriĝu el inter ĉi tiu komunumo, kaj Mi pereigos ilin
         en momento. Sed ili ĵetiĝis vizaĝaltere.<em class="versenr"> 46</em> Kaj Moseo diris al
         Aaron: Prenu vian incensujon kaj metu sur ĝin fajron de la altaro
         kaj ŝutu sur ĝin incenson kaj iru rapide al la komunumo kaj
         pekliberigu ĝin; ĉar eliris kolero de antaŭ la Eternulo,
         komenciĝis la frapado.<em class="versenr"> 47</em> Tiam Aaron prenis, kiel diris Moseo,
         kaj kuris en la mezon de la komunumo; kaj jen komenciĝis jam la
         frapado en la popolo. Kaj li metis la incenson kaj pekliberigis
         la popolon.<em class="versenr"> 48</em> Li stariĝis inter la mortintoj kaj la vivantoj,
         kaj la frapado ĉesiĝis.<em class="versenr"> 49</em> Kaj la nombro de la mortintoj de la
         frapado estis dek kvar mil sepcent, krom tiuj, kiuj mortis pro
         Koraĥ.<em class="versenr"> 50</em> Kaj Aaron revenis al Moseo al la pordo de la tabernaklo
         de kunveno; kaj la frapado ĉesiĝis.
      </p>
      <div class="dist_chapter"></div>
      <h3 class="chapternr">17</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Parolu al la
         Izraelidoj, kaj prenu de ili po unu bastono de ĉiu tribo, de ĉiuj
         iliaj triboj dek du bastonojn, kaj ĉies nomon skribu sur lia
         bastono.<em class="versenr"> 3</em> Sed la nomon de Aaron skribu sur la bastono de Levi;
         ĉar unu bastono devas esti de la estro de ilia tribo.<em class="versenr"> 4</em> Kaj
         kuŝigu ilin en la tabernaklo de kunveno antaŭ la kesto de atesto,
         kie Mi aperas al vi.<em class="versenr"> 5</em> Kaj kiun viron Mi elektos, ties bastono
         ekfloros; kaj tiel Mi silentigos antaŭ Mi la murmuradon de la
         Izraelidoj, kiun ili murmuras kontraŭ vi.<em class="versenr"> 6</em> Kaj Moseo parolis al
         la Izraelidoj, kaj ĉiuj iliaj estroj donis al li po unu bastono
         de ĉiu tribo, laŭ iliaj triboj dek du bastonojn; kaj la bastono
         de Aaron estis inter iliaj bastonoj.<em class="versenr"> 7</em> Kaj Moseo kuŝigis la
         bastonojn antaŭ la Eternulo en la tabernaklo de atesto.<em class="versenr"> 8</em> Kaj en
         la sekvanta tago Moseo venis en la tabernaklon de atesto; kaj jen
         ekfloris la bastono de Aaron de la domo de Levi, kaj ĝi elirigis
         burĝonojn kaj donis florojn kaj maturigis migdalojn.<em class="versenr"> 9</em> Kaj Moseo
         elportis ĉiujn bastonojn de antaŭ la Eternulo al ĉiuj Izraelidoj;
         kaj ili vidis, kaj ĉiu prenis sian bastonon.<em class="versenr"> 10</em> Kaj la Eternulo
         diris al Moseo: Remetu la bastonon de Aaron antaŭ la keston de
         atesto, por ke ĝi estu gardata kiel memorsigno por la
         ribelemuloj, por ke ĉesiĝu ilia murmurado kontraŭ Mi, kaj por ke
         ili ne mortu.<em class="versenr"> 11</em> Kaj Moseo faris tion; kiel la Eternulo ordonis
         al li, tiel li faris.
      </p>
      <p class="p"><em class="versenr"> 12</em> Kaj la Izraelidoj diris al Moseo: Jen ni mortas, ni pereas, ni
         ĉiuj pereas;<em class="versenr"> 13</em> ĉiu, kiu alproksimiĝas al la tabernaklo de la
         Eternulo, mortas; ĉu ni ĉiuj mortos?
      </p>
      <div class="dist_chapter"></div>
      <h3 class="chapternr">18</h3>
      <p class="first_p">Kaj la Eternulo diris al Aaron: Vi kaj viaj filoj kaj la domo
         de via patro kune kun vi portos sur vi la kulpon pri la
         tabernaklo, kaj vi kaj viaj filoj kune kun vi portos la kulpon
         pri via pastrado.<em class="versenr"> 2</em> Ankaŭ viajn fratojn, la tribon de Levi, la
         genton de via patro, alproksimigu al vi; ili aliĝu al vi kaj
         servu vin; kaj vi kune kun viaj filoj estos ĉe la tabernaklo de
         atesto.<em class="versenr"> 3</em> Kaj ili prizorgu la gardadon de vi kaj la gardadon de
         la tuta tabernaklo; nur al la objektoj de la sanktejo kaj al la
         altaro ili ne alproksimiĝu, por ke ili ne mortu, kiel ili, tiel
         ankaŭ vi.<em class="versenr"> 4</em> Ili aliĝu al vi kaj plenumu la zorgadon pri la
         tabernaklo de kunveno, koncerne ĉiujn servojn en la tabernaklo;
         sed laiko ne alproksimiĝu al vi.<em class="versenr"> 5</em> Kaj plenumu la zorgadon pri la
         sanktejo kaj la zorgadon pri la altaro, por ke ne estu plu kolero
         kontraŭ la Izraelidoj.<em class="versenr"> 6</em> Kaj Mi prenis viajn fratojn, la
         Levidojn, el inter la Izraelidoj; donace al vi ili estas donitaj
         por la Eternulo, por plenumi la servojn en la tabernaklo de
         kunveno.<em class="versenr"> 7</em> Kaj vi kune kun viaj filoj plenumu vian pastradon en
         ĉio, kio koncernas la altaron, kaj tion, kio estas malantaŭ la
         kurteno, kaj servu; kiel donacon Mi donas al vi la servadon de
         via pastrado; sed laiko, kiu alproksimiĝos, estu mortigita.
      </p>
      <p class="p"><em class="versenr"> 8</em> Kaj la Eternulo diris al Aaron: Mi donis al vi la zorgadon pri
         Miaj oferdonoj: ĉion, kion konsekras la Izraelidoj, Mi donis al
         vi kaj al viaj filoj, kiel sanktan apartenaĵon per leĝo eterna.<em class="versenr"> 9</em> Jen kio apartenas al vi el la plejsanktaĵoj, el la bruligataĵo:
         ĉiu ilia ofero, kiel ĉiu ilia farunofero, tiel ankaŭ ĉiu ilia
         pekofero kaj ĉiu ilia kulpofero, kiun ili donos al Mi, estas
         plejsanktaĵo por vi kaj por viaj filoj.<em class="versenr"> 10</em> Sur la plej sankta
         loko manĝu tion; ĉiu virseksulo povas tion manĝi. Sankta ĝi estu
         por vi.<em class="versenr"> 11</em> Kaj jen kio apartenas al vi: iliaj donacataj oferdonoj
         el ĉiuj skuoferoj de la Izraelidoj; al vi Mi donis ilin kaj al
         viaj filoj kaj al viaj filinoj kune kun vi, per leĝo eterna; ĉiu
         pura en via domo povas tion manĝi.<em class="versenr"> 12</em> Ĉion plej bonan el oleo kaj
         ĉion plej bonan el mosto kaj el greno, iliajn unuaaĵojn, kiujn
         ili donas al la Eternulo, Mi fordonis al vi.<em class="versenr"> 13</em> La unuaj
         produktoj de ĉio, kio estas sur ilia tero, kiujn ili alportos al
         la Eternulo, apartenas al vi; ĉiu pura en via domo povas tion
         manĝi.<em class="versenr"> 14</em> Ĉio, kio estas konsekrita en Izrael, apartenas al vi.<em class="versenr"> 15</em> Ĉiu utermalferminto el ĉiuj vivaj estaĵoj, kiun ili alportas
         al la Eternulo, kiel el homoj, tiel ankaŭ el brutoj, apartenas al
         vi; tamen prenu elaĉeton pro unuenaskito el homoj, kaj ankaŭ pro
         unuenaskito el malpuraj brutoj prenu elaĉeton.<em class="versenr"> 16</em> Ilia elaĉeto
         estas: post la aĝo de unu monato prenu elaĉeton laŭ via takso,
         kvin siklojn da arĝento laŭ la sankta siklo, kiu konsistas el
         dudek geroj.<em class="versenr"> 17</em> Nur pro unuenaskito el bovoj aŭ pro unuenaskito
         el ŝafoj aŭ pro unuenaskito el kaproj ne prenu elaĉeton: ili
         estas sanktaĵo; per ilia sango aspergu la altaron, kaj ilian
         sebon bruligu kiel fajroferon, agrablan odoraĵon al la Eternulo.<em class="versenr"> 18</em> Sed ilia viando apartenas al vi; kiel la brustaĵo de skuofero
         kaj la dekstra femuro, ĝi apartenas al vi.<em class="versenr"> 19</em> Ĉiujn sanktajn
         oferdonojn, kiujn alportas la Izraelidoj al la Eternulo, Mi donis
         al vi kaj al viaj filoj kaj al viaj filinoj kune kun vi, per leĝo
         eterna. Tio estas interligo de salo por eterne antaŭ la Eternulo
         por vi kaj por via idaro kune kun vi.<em class="versenr"> 20</em> Kaj la Eternulo diris al
         Aaron: En ilia tero vi ne havos heredaĵon, kaj parton vi ne havos
         inter ili; Mi estas via parto kaj via heredaĵo meze de la
         Izraelidoj.
      </p>
      <p class="p"><em class="versenr"> 21</em> Kaj al la filoj de Levi Mi donis kiel heredaĵon dekonaĵon de
         ĉio en Izrael, rekompence pro ilia servado, kiun ili faras, la
         servado en la tabernaklo de kunveno.<em class="versenr"> 22</em> Kaj la Izraelidoj ne
         alproksimiĝu plu al la tabernaklo de kunveno, por ke ili ne portu
         pekon kaj ne mortu.<em class="versenr"> 23</em> Nur la Levidoj mem plenumu la servadon en
         la tabernaklo de kunveno kaj portu sur si ilian pekon; leĝo
         eterna tio estu en viaj generacioj; kaj inter la Izraelidoj ili
         ne havos posedaĵon.<em class="versenr"> 24</em> Ĉar la dekonaĵon de la Izraelidoj, kiun
         ili alportos al la Eternulo oferdone, Mi donis al la Levidoj kiel
         posedaĵon; tial Mi diris al ili, ke inter la Izraelidoj ili ne
         havu posedaĵon.
      </p>
      <p class="p"><em class="versenr"> 25</em> Kaj la Eternulo ekparolis al Moseo, dirante:<em class="versenr"> 26</em> Al la Levidoj
         parolu, kaj diru al ili: Kiam vi prenos de la Izraelidoj la
         dekonaĵon, kiun Mi donas al vi de ili kiel posedaĵon, tiam levu
         el ĝi oferdonon por la Eternulo, dekonaĵon el la dekonaĵo.<em class="versenr"> 27</em> Kaj
         estos kalkulata al vi via oferdono, kiel greno el la garbejo kaj
         kiel abundaĵo el la vinpremejo.<em class="versenr"> 28</em> Tiamaniere vi ankaŭ alportos
         oferdonon al la Eternulo el ĉiuj viaj dekonaĵoj, kiujn vi prenos
         de la Izraelidoj; kaj vi donos el ili la oferdonon, destinitan
         por la Eternulo, al la pastro Aaron.<em class="versenr"> 29</em> El ĉiuj ricevataj donacoj
         alportu oferdonon al la Eternulo, el ĉio plej bona en ĝi ĝian
         parton konsekritan.<em class="versenr"> 30</em> Kaj diru al ili: Kiam vi alportos el tio
         la plej bonan parton, tiam ĝi estos kalkulata al la Levidoj kiel
         enspezo el la garbejo kaj kiel enspezo el la vinpremejo.<em class="versenr"> 31</em> Kaj
         vi povas tion manĝi sur ĉiu loko, vi kaj via domo; ĉar tio estas
         pago al vi pro via servado en la tabernaklo de kunveno.<em class="versenr"> 32</em> Kaj vi
         ne portos pri tio pekon, kiam vi alportos la plej bonan parton el
         tio; kaj vi ne malsanktigos la konsekritaĵon de la Izraelidoj,
         kaj vi ne mortos.
      </p>
      <div class="dist_chapter"></div>
      <h3 class="chapternr">19</h3>
      <p class="first_p">Kaj la Eternulo ekparolis al Moseo kaj al Aaron, dirante:<em class="versenr"> 2</em> Jen
         estas la instrukcio de la leĝo, kiun la Eternulo starigis,
         dirante: Diru al la Izraelidoj, ke ili venigu al vi bovinon
         ruĝan, sanan, kiu ne havas difekton kaj sur kiun ne estis metita
         jugo.<em class="versenr"> 3</em> Kaj donu ĝin al Eleazar, la pastro, kaj li elkonduku ĝin
         ekster la tendaron, kaj oni buĉu ĝin antaŭ li.<em class="versenr"> 4</em> Kaj Eleazar, la
         pastro, prenu iom el ĝia sango per sia fingro kaj aspergu sep
         fojojn per ĝia sango en la direkto al la antaŭa parto de la
         tabernaklo de kunveno.<em class="versenr"> 5</em> Kaj oni forbruligu la bovinon antaŭ liaj
         okuloj: ĝian felon kaj ĝian karnon kaj ĝian sangon kune kun ĝia
         sterko oni forbruligu.<em class="versenr"> 6</em> Kaj la pastro prenu cedran lignon kaj
         hisopon kaj ruĝan lanon kaj ĵetu en la brulaĵon de la bovino.<em class="versenr"> 7</em> Kaj la pastro lavu siajn vestojn kaj banu sian korpon en akvo,
         kaj poste li venu en la tendaron, kaj la pastro restos malpura
         ĝis la vespero.<em class="versenr"> 8</em> Kaj tiu, kiu ĝin forbruligis, lavu siajn
         vestojn per akvo kaj banu sian korpon en akvo, kaj li restos
         malpura ĝis la vespero.<em class="versenr"> 9</em> Kaj viro pura kolektu la cindron de la
         bovino kaj metu ĝin ekster la tendaro sur puran lokon, kaj ĝi
         estos konservata por la komunumo de la Izraelidoj por la akvo
         puriga: tio estas ofero propeka.<em class="versenr"> 10</em> Kaj la kolektinto de la
         cindro de la bovino lavu siajn vestojn, kaj li restos malpura ĝis
         la vespero. Tio estos leĝo eterna por la Izraelidoj, kaj por la
         fremduloj, kiuj loĝas inter ili.<em class="versenr"> 11</em> Kiu ektuŝis la kadavron de ia
         homo, tiu restos malpura dum sep tagoj;<em class="versenr"> 12</em> li senpekigos sin per
         ĝi en la tria tago kaj en la sepa tago, kaj li fariĝos pura; kaj
         se li ne senpekigos sin en la tria tago kaj en la sepa tago, li
         ne fariĝos pura.<em class="versenr"> 13</em> Ĉiu, kiu ektuŝis la kadavron de homo, kiu
         mortis, kaj ne senpekigos sin, tiu malpurigas la loĝejon de la
         Eternulo; kaj tiu homo ekstermiĝos el inter Izrael; ĉar li ne
         estas aspergita per puriga akvo, li estas malpura, lia malpureco
         estas ankoraŭ sur li.<em class="versenr"> 14</em> Jen estas la leĝo: se homo mortis en
         tendo, tiam ĉiu, kiu venas en la tendon, kaj ĉio, kio troviĝas en
         la tendo, estos malpura dum sep tagoj.<em class="versenr"> 15</em> Kaj ĉiu nefermita vazo,
         sur kiu ne estas kovrilo kun ŝnureto, estas malpura.<em class="versenr"> 16</em> Kaj ĉiu,
         kiu ektuŝis sur kampo glavmortigiton aŭ mortinton aŭ oston de
         homo aŭ tombon, estos malpura dum sep tagoj.<em class="versenr"> 17</em> Oni prenu por la
         malpurulo iom el la cindro de la bruligita pekofero kaj verŝu sur
         ĝin akvon vivan en vazon;<em class="versenr"> 18</em> kaj viro pura prenu hisopon kaj
         trempu ĝin en akvo, kaj aspergu la tendon kaj ĉiujn vazojn, kaj
         la homojn, kiuj tie estis, kaj la tuŝinton de la osto aŭ de la
         mortigito aŭ de la mortinto aŭ de la tombo.<em class="versenr"> 19</em> Kaj la purulo
         aspergu la malpurulon en la tria tago kaj en la sepa tago kaj
         senpekigu lin en la sepa tago; kaj li lavu siajn vestojn kaj banu
         sin en akvo, kaj vespere li estos pura.<em class="versenr"> 20</em> Kaj se iu estos
         malpura kaj ne senpekigos sin, tiu ekstermiĝos el inter la
         komunumo, ĉar li malpurigis la sanktejon de la Eternulo: li ne
         estas aspergita per puriga akvo, li estas malpura.<em class="versenr"> 21</em> Kaj tio
         estu por vi leĝo eterna. Kaj tiu, kiu aspergis per la puriga
         akvo, lavu siajn vestojn; kaj la ektuŝinto de la puriga akvo
         estos malpura ĝis la vespero.<em class="versenr"> 22</em> Kaj ĉio, kion ektuŝos la
         malpurulo, estos malpura; kaj la homo, kiu ektuŝis, estos malpura
         ĝis la vespero.
      </p>
      <div class="dist_chapter"></div>
      <h3 class="chapternr">20</h3>
      <p class="first_p">Kaj venis la Izraelidoj, la tuta komunumo, en la dezerton Cin
         en la unua monato; kaj la popolo ekloĝis en Kadeŝ, kaj tie mortis
         Mirjam kaj estis tie enterigita.<em class="versenr"> 2</em> Kaj ne estis akvo por la
         komunumo, kaj ili kolektiĝis kontraŭ Moseo kaj Aaron.<em class="versenr"> 3</em> Kaj la
         popolo malpacis kontraŭ Moseo, kaj ili diris jene: Ho, kial ni ne
         mortis tiam, kiam mortis niaj fratoj antaŭ la Eternulo!<em class="versenr"> 4</em> Kaj
         kial vi venigis la komunumon de la Eternulo en ĉi tiun dezerton,
         por ke ni mortu ĉi tie kune kun niaj brutoj?<em class="versenr"> 5</em> Kaj por kio vi
         elirigis nin el Egiptujo, por venigi nin al ĉi tiu malbona loko,
         kie oni ne povas semi, kie ne ekzistas figarboj nek vinberoj nek
         granatoj, kaj kie ne ekzistas akvo por trinki?<em class="versenr"> 6</em> Tiam Moseo kaj
         Aaron iris de antaŭ la komunumo al la pordo de la tabernaklo de
         kunveno kaj ĵetiĝis vizaĝaltere, kaj la majesto de la Eternulo
         aperis al ili.<em class="versenr"> 7</em> Kaj la Eternulo ekparolis al Moseo, dirante:<em class="versenr"> 8</em> Prenu la bastonon kaj kunvenigu la komunumon, vi kaj via frato
         Aaron, kaj parolu antaŭ iliaj okuloj al la roko, kaj ĝi donos
         sian akvon; kaj vi elirigos por ili akvon el la roko, kaj vi
         trinkigos la komunumon kaj ĝiajn brutojn.<em class="versenr"> 9</em> Kaj Moseo prenis la
         bastonon de antaŭ la Eternulo, kiel Li ordonis al li.<em class="versenr"> 10</em> Kaj
         Moseo kaj Aaron kunvenigis la komunumon antaŭ la rokon, kaj li
         diris al ili: Aŭskultu, ho ribeluloj, ĉu el ĉi tiu roko ni
         elirigu por vi akvon?<em class="versenr"> 11</em> Kaj Moseo levis sian manon kaj frapis la
         rokon per sia bastono du fojojn; kaj ekfluis multe da akvo, kaj
         trinkis la komunumo kaj ĝiaj brutoj.<em class="versenr"> 12</em> Tiam la Eternulo diris al
         Moseo kaj al Aaron: Pro tio, ke vi ne kredis je Mi, por montri
         Min sankta en la okuloj de la Izraelidoj, tial vi ne venigos ĉi
         tiun komunumon en la landon, kiun Mi donas al ili.<em class="versenr"> 13</em> Tio estas
         la Akvo de Malpaco, ĉe kiu la Izraelidoj malpacis kontraŭ la
         Eternulo kaj per kiu Li montris Sin sankta al ili.
      </p>
      <p class="p"><em class="versenr"> 14</em> Kaj Moseo sendis senditojn el Kadeŝ al la reĝo de Edom, por
         diri: Tiel diras via frato Izrael: Vi scias ĉiujn malfacilaĵojn,
         kiuj trafis nin;<em class="versenr"> 15</em> niaj patroj foriris en Egiptujon, kaj ni
         loĝis en Egiptujo longan tempon, kaj la Egiptoj agis malbone
         kontraŭ ni kaj kontraŭ niaj patroj;<em class="versenr"> 16</em> kaj ni ekkriis al la
         Eternulo, kaj Li aŭdis nian voĉon, kaj Li sendis anĝelon kaj
         elkondukis nin el Egiptujo; kaj jen ni estas en Kadeŝ, urbo ĉe la
         fino de viaj limoj;<em class="versenr"> 17</em> permesu do al ni trairi vian landon; ni ne
         iros tra kampo nek tra vinberĝardeno, kaj ni ne trinkos akvon el
         la putoj; laŭ la ĉefa publika vojo ni iros, ni ne flankiĝos
         dekstren nek maldekstren, ĝis ni trapasos viajn limojn.<em class="versenr"> 18</em> Sed
         Edom diris al li: Vi ne trapasos min, alie mi eliros kun glavo
         renkonte al vi.<em class="versenr"> 19</em> Kaj la Izraelidoj diris al li: Laŭ la granda
         vojo ni iros; kaj se ni trinkos vian akvon, mi kaj miaj brutoj,
         mi pagos pro ĝi; nenio pli, sole per miaj piedoj mi trairos.<em class="versenr"> 20</em> Sed li diris: Ne trairu. Kaj Edom elpaŝis kontraŭ lin kun popolo
         multenombra kaj kun mano forta.<em class="versenr"> 21</em> Kaj Edom ne volis permesi al
         Izrael trapasi liajn limojn; kaj Izrael iris flanke de li.
      </p>
      <p class="p"><em class="versenr"> 22</em> Kaj ili elmoviĝis el Kadeŝ; kaj la Izraelidoj, la tuta
         komunumo, venis al la monto Hor.<em class="versenr"> 23</em> Kaj la Eternulo ekparolis al
         Moseo kaj al Aaron sur la monto Hor, ĉe la limo de la lando
         Edoma, dirante:<em class="versenr"> 24</em> Aaron alkolektiĝu al sia popolo; ĉar pro tio,
         ke vi malobeis Mian ordonon ĉe la Akvo de Malpaco, li ne venos en
         la landon, kiun Mi donas al la Izraelidoj.<em class="versenr"> 25</em> Prenu Aaronon, kaj
         Eleazaron, lian filon, kaj suririgu ilin sur la monton Hor;<em class="versenr"> 26</em> kaj deprenu de Aaron liajn vestojn, kaj surmetu ilin sur
         Eleazaron, lian filon; kaj Aaron alkolektiĝu al sia popolo kaj
         mortu tie.<em class="versenr"> 27</em> Kaj Moseo faris, kiel ordonis la Eternulo; kaj ili
         suriris sur la monton Hor antaŭ la okuloj de la tuta komunumo.<em class="versenr"> 28</em> Kaj Moseo deprenis de Aaron liajn vestojn, kaj surmetis ilin sur
         Eleazaron, lian filon. Kaj Aaron mortis tie sur la supro de la
         monto. Kaj Moseo kaj Eleazar malsupreniris de la monto.<em class="versenr"> 29</em> Kaj la
         tuta komunumo vidis, ke Aaron mortis, kaj la tuta domo de Izrael
         priploris Aaronon dum tridek tagoj.
      </p>
      <div class="dist_chapter"></div>
      <h3 class="chapternr">21</h3>
      <p class="first_p">Kaj la Kanaanido, la reĝo de Arad, kiu loĝis en la Sudo, aŭdis,
         ke Izrael venas per la vojo de Atarim; kaj li ekbatalis kontraŭ
         Izrael kaj kaptis kelkajn kiel militkaptitojn.<em class="versenr"> 2</em> Tiam Izrael
         faris sanktan promeson al la Eternulo, kaj diris: Se Vi donos ĉi
         tiun popolon en mian manon, tiam mi detruos iliajn urbojn.<em class="versenr"> 3</em> Kaj
         la Eternulo elaŭskultis la voĉon de Izrael kaj fordonis la
         Kanaanidojn; kaj oni pereigis ilin kaj iliajn urbojn kaj donis al
         la loko la nomon Ĥorma.
      </p>
      <p class="p"><em class="versenr"> 4</em> Kaj ili elmoviĝis de la monto Hor laŭ la vojo al la Ruĝa Maro,
         por ĉirkaŭiri la landon de Edom. Kaj senkuraĝiĝis la animo de la
         popolo sur la vojo.<em class="versenr"> 5</em> Kaj la popolo ekparolis kontraŭ Dio kaj
         kontraŭ Moseo: Kial vi elkondukis nin el Egiptujo, por ke ni
         mortu en la dezerto? ĉar ekzistas nek pano nek akvo, kaj al nia
         animo naŭzas la mizera nutraĵo.<em class="versenr"> 6</em> Tiam la Eternulo sendis sur la
         popolon venenajn serpentojn, kaj ili mordis la popolon, kaj
         mortis multe da homoj el Izrael.<em class="versenr"> 7</em> Kaj la popolo venis al Moseo,
         kaj diris: Ni pekis, parolante kontraŭ la Eternulo kaj kontraŭ
         vi; preĝu al la Eternulo, ke Li forigu de ni la serpentojn. Kaj
         Moseo preĝis pri la popolo.<em class="versenr"> 8</em> Kaj la Eternulo diris al Moseo:
         Faru al vi serpenton kupran kaj metu ĝin sur stangon; kaj ĉiu
         mordita, kiu ekrigardos ĝin, restos viva.<em class="versenr"> 9</em> Kaj Moseo faris
         kupran serpenton kaj metis ĝin sur stangon; kaj se serpento
         mordis iun kaj ĉi tiu ekrigardis la kupran serpenton, li restis
         viva.<em class="versenr"> 10</em> Kaj la Izraelidoj elmoviĝis, kaj starigis sian tendaron
         en Obot.<em class="versenr"> 11</em> Kaj ili elmoviĝis el Obot, kaj starigis sian tendaron
         en Ije-Abarim en la dezerto, kiu estas kontraŭ Moab, en la
         oriento.<em class="versenr"> 12</em> De tie ili elmoviĝis, kaj starigis sian tendaron en
         la valo de Zared.<em class="versenr"> 13</em> De tie ili elmoviĝis, kaj starigis sian
         tendaron apud tiu parto de Arnon en la dezerto, kiu estas ekster
         la limoj de la Amoridoj; ĉar Arnon estas la limo de Moab, inter
         Moab kaj la Amoridoj.<em class="versenr"> 14</em> Tial estas dirite en la Libro de la
         Militoj de la Eternulo:
      </p>
      <p class="indent">
         <p class="verse_indent_cont">Vaheb en Sufa,<br>
            Kaj la valoj de Arnon,
         </p>
         <p class="verse_indent"><span class="versenr_indent">15</span> <span class="versetext_indent">Kaj la deklivo de la valoj,<br>
               Kiu turniĝas al la kolonio Ar<br>
               Kaj apogiĝas al la limo de Moab.</span></p>
      </p>
      <p class="p"><em class="versenr"> 16</em> Kaj de tie al Beer; tio estas tiu puto, pri kiu la Eternulo
         diris al Moseo: Kunvenigu la popolon, kaj Mi donos al ili akvon.
      </p>
      <p class="p"><em class="versenr"> 17</em> Tiam kantis Izrael ĉi tiun kanton:
      </p>
      <p class="indent">
         <p class="verse_indent_cont">Leviĝu, puto, ni kantu pri ĝi;</p>
         <p class="verse_indent"><span class="versenr_indent">18</span> <span class="versetext_indent">Puto, kiun fosis princoj,<br>
               Boris eminentuloj de la popolo,<br>
               Per la sceptro, per siaj bastonoj.</span></p>
      </p>
      <p class="p">Kaj el tiu dezerto al Matana,<em class="versenr"> 19</em> kaj el Matana al Naĥaliel, kaj
         el Naĥaliel al Bamot,<em class="versenr"> 20</em> kaj el Bamot al la valo, kiu estas sur
         la kampo de Moab, ĉe la supro de Pisga, kiu estas turnita al la
         dezerto.
      </p>
      <p class="p"><em class="versenr"> 21</em> Kaj Izrael sendis senditojn al Siĥon, reĝo de la Amoridoj, por
         diri:<em class="versenr"> 22</em> Mi dezirus trairi vian landon; ni ne devojiĝos sur
         kampon aŭ en vinberĝardenon, ni ne trinkos akvon el puto; laŭ la
         ĉefa publika vojo ni iros, ĝis ni trapasos viajn limojn.<em class="versenr"> 23</em> Sed
         Siĥon ne permesis al Izrael trapasi liajn limojn; kaj Siĥon
         kolektis sian tutan popolon kaj eliris kontraŭ Izraelon en la
         dezerton kaj venis ĝis Jahac kaj ekbatalis kontraŭ Izrael.<em class="versenr"> 24</em> Kaj
         Izrael frapis lin per la glavo, kaj ekposedis lian landon de
         Arnon ĝis Jabok, ĝis la Amonidoj; ĉar forta estis la limo de la
         Amonidoj.<em class="versenr"> 25</em> Kaj Izrael prenis ĉiujn tiujn urbojn; kaj Izrael
         ekloĝis en ĉiuj urboj de la Amoridoj, en Ĥeŝbon kaj en ĉiuj ĝiaj
         dependantaĵoj.<em class="versenr"> 26</em> Ĉar Ĥeŝbon estis la urbo de Siĥon, la reĝo de
         la Amoridoj, kaj li militis kontraŭ la antaŭa reĝo de Moab kaj
         prenis el lia mano lian tutan landon ĝis Arnon.<em class="versenr"> 27</em> Tial diras
         alegoriistoj:
      </p>
      <p class="indent">
         <p class="verse_indent_cont">Iru Ĥeŝbonon;<br>
            Konstruiĝu kaj fortikiĝu la urbo de Siĥon.
         </p>
         <p class="verse_indent"><span class="versenr_indent">28</span> <span class="versetext_indent">Ĉar fajro eliris el Ĥeŝbon,<br>
               Flamo el la urbo de Siĥon;<br>
               Ĝi formanĝis Ar-Moabon,<br>
               La mastrojn de la altaĵoj de Arnon.</span></p>
         <p class="verse_indent"><span class="versenr_indent">29</span> <span class="versetext_indent">Ve al vi, Moab!<br>
               Vi pereis, ho popolo de Kemoŝ!<br>
               Li faris el siaj filoj forkurintojn<br>
               Kaj el siaj filinoj kaptitinojn<br>
               De la reĝo de la Amoridoj Siĥon.</span></p>
         <p class="verse_indent"><span class="versenr_indent">30</span> <span class="versetext_indent">Ni faligis ilin; pereis Ĥeŝbon ĝis Dibon;<br>
               Kaj ni ruinigis ilin ĝis Nofaĥ,<br>
               Kiu estas apud Medba.</span></p>
      </p>
      <p class="p"><em class="versenr"> 31</em> Kaj Izrael loĝis en la lando de la Amoridoj.<em class="versenr"> 32</em> Kaj Moseo
         sendis, por esplorrigardi Jazeron, kaj ili militakiris ĝiajn
         vilaĝojn, kaj forpelis la Amoridojn, kiuj tie estis.<em class="versenr"> 33</em> Kaj ili
         forturniĝis kaj ekiris laŭ la vojo al Baŝan. Tiam eliris al ili
         renkonte Og, la reĝo de Baŝan, li kaj lia tuta popolo, por batali
         ĉe Edrei.<em class="versenr"> 34</em> Kaj la Eternulo diris al Moseo: Ne timu lin, ĉar en
         vian manon Mi fordonos lin kaj lian tutan popolon kaj lian
         landon, kaj vi agos kun li, kiel vi agis kun Siĥon, la reĝo de la
         Amoridoj, kiu loĝis en Ĥeŝbon.<em class="versenr"> 35</em> Kaj ili venkobatis lin kaj
         liajn filojn kaj lian tutan popolon, ĝis neniu restis; kaj ili
         ekposedis lian landon.
      </p>
      <div class="dist_chapter"></div>
      <h3 class="chapternr">22</h3>
      <p class="first_p">Kaj la Izraelidoj elmoviĝis, kaj haltis tendare en la stepoj de
         Moab, transe de Jordan, kontraŭ Jeriĥo.
      </p>
      <p class="p"><em class="versenr"> 2</em> Balak, filo de Cipor, vidis ĉion, kion Izrael faris al la
         Amoridoj.<em class="versenr"> 3</em> Kaj Moab tre timis tiun popolon, ĉar ĝi estis
         multenombra; kaj Moab ektremis antaŭ la Izraelidoj.<em class="versenr"> 4</em> Kaj Moab
         diris al la ĉefoj de Midjan: Nun tiu popolo formanĝos nian tutan
         ĉirkaŭaĵon, kiel bovo formanĝas la herbon de la kampo. Kaj Balak,
         filo de Cipor, estis reĝo de Moab en tiu tempo.<em class="versenr"> 5</em> Kaj li sendis
         senditojn al Bileam, filo de Beor, en Petoron, kiu estis ĉe la
         Rivero, en la landon de sia popolo, por voki lin, kaj diri: Jen
         popolo eliris el Egiptujo, jen ĝi kovris la vizaĝon de la tero,
         kaj ĝi loĝas kontraŭ mi.<em class="versenr"> 6</em> Nun venu do, malbenu al mi tiun
         popolon, ĉar ĝi estas pli forta ol mi; eble tiam mi povos
         venkobati ĝin kaj elpeli ĝin el la lando; ĉar mi scias, ke kiun
         vi benas, tiu estas benita, kaj kiun vi malbenas, tiu estas
         malbenita.<em class="versenr"> 7</em> Kaj iris la plejaĝuloj de Moab kaj la plejaĝuloj de
         Midjan, havante en siaj manoj la donacojn pro la sorĉado, kaj ili
         venis al Bileam kaj diris al li la vortojn de Balak.<em class="versenr"> 8</em> Kaj li
         diris al ili: Tradormu ĉi tie la nokton, kaj mi donos al vi
         respondon, konforme al tio, kion diros al mi la Eternulo. Kaj la
         ĉefoj de Moab restis ĉe Bileam.<em class="versenr"> 9</em> Kaj Dio venis al Bileam, kaj
         diris: Kiuj estas tiuj viroj ĉe vi?<em class="versenr"> 10</em> Kaj Bileam diris al Dio:
         Balak, filo de Cipor, reĝo de Moab, sendis al mi, dirante:<em class="versenr"> 11</em> Jen
         estas la popolo, kiu eliris el Egiptujo, kaj ĝi kovris la vizaĝon
         de la tero; venu do, malbenu ĝin al mi, eble tiam mi povos batali
         kontraŭ ĝi kaj forpeli ĝin.<em class="versenr"> 12</em> Tiam Dio diris al Bileam: Ne iru
         kun ili; ne malbenu la popolon, ĉar ĝi estas benita.<em class="versenr"> 13</em> Kaj
         Bileam leviĝis matene, kaj diris al la ĉefoj de Balak: Iru en
         vian landon, ĉar la Eternulo ne volas permesi al mi iri kun vi.<em class="versenr"> 14</em> Kaj leviĝis la ĉefoj de Moab kaj venis al Balak, kaj diris:
         Bileam ne volas iri kun ni.<em class="versenr"> 15</em> Balak sendis plue ĉefojn, pli
         grandajn kaj pli eminentajn ol tiuj.<em class="versenr"> 16</em> Kaj ili venis al Bileam,
         kaj diris al li: Tiel diris Balak, filo de Cipor: Ne rifuzu do
         iri al mi;<em class="versenr"> 17</em> ĉar mi tre honoros vin, kaj ĉion, kion vi diros al
         mi, mi faros; venu do, malbenu al mi tiun popolon.<em class="versenr"> 18</em> Sed Bileam
         respondis kaj diris al la servantoj de Balak: Eĉ se Balak donos
         al mi sian plenan domon da arĝento kaj oro, mi ne povas malobei
         la ordonon de la Eternulo, mia Dio, farante ion malgrandan aŭ
         grandan.<em class="versenr"> 19</em> Tamen restu ĉi tie ankaŭ vi dum la nokto, kaj mi
         sciiĝos, kion plue diros al mi la Eternulo.<em class="versenr"> 20</em> Kaj Dio venis al
         Bileam en la nokto, kaj diris al li: Se tiuj viroj venis, por
         voki vin, leviĝu, iru kun ili, sed faru nur tion, kion Mi diros
         al vi.<em class="versenr"> 21</em> Kaj Bileam leviĝis matene kaj selis sian azeninon kaj
         iris kun la ĉefoj de Moab.<em class="versenr"> 22</em> Kaj ekflamis la kolero de Dio pro
         tio, ke li iris; kaj anĝelo de la Eternulo stariĝis sur la vojo,
         por malhelpi lin. Li rajdis sur sia azenino, kaj du liaj junuloj
         estis kun li.<em class="versenr"> 23</em> Kaj la azenino ekvidis la anĝelon de la
         Eternulo, starantan sur la vojo kun elingigita glavo en la mano,
         kaj la azenino forturniĝis de la vojo kaj iris sur la kampon; kaj
         Bileam ekbatis la azeninon, por returni ĝin sur la vojon.<em class="versenr"> 24</em> Tiam
         la anĝelo de la Eternulo stariĝis sur la vojeto inter
         vinberĝardenoj, kie estis barilo sur unu flanko kaj barilo sur la
         dua flanko.<em class="versenr"> 25</em> Kaj la azenino ekvidis la anĝelon de la Eternulo,
         kaj alpremis sin al la muro kaj alpremis la piedon de Bileam al
         la muro; kaj li denove ĝin batis.<em class="versenr"> 26</em> Kaj la anĝelo de la Eternulo
         denove forlasis sian lokon, kaj stariĝis sur malvasta loko, kie
         oni ne povas flankeniri dekstren, nek maldekstren.<em class="versenr"> 27</em> Kiam la
         azenino ekvidis la anĝelon de la Eternulo, ĝi kuŝiĝis sub Bileam.
         Kaj ekflamis la kolero de Bileam, kaj li batis la azeninon per la
         bastono.<em class="versenr"> 28</em> Tiam la Eternulo malŝlosis la buŝon de la azenino,
         kaj ĝi diris al Bileam: Kion mi faris al vi, ke vi batis min jam
         tri fojojn?<em class="versenr"> 29</em> Kaj Bileam diris al la azenino: Ĉar vi mokis min;
         se mi havus glavon en mia mano, mi nun mortigus vin.<em class="versenr"> 30</em> Kaj la
         azenino diris al Bileam: Ĉu mi ne estas via azenino, sur kiu vi
         rajdadis de longatempe ĝis la nuna tago? ĉu mi kutimis tiel fari
         al vi? Kaj li diris: Ne.<em class="versenr"> 31</em> Tiam la Eternulo malkovris la okulojn
         de Bileam, kaj li ekvidis la anĝelon de la Eternulo, starantan
         sur la vojo kun elingigita glavo en sia mano; kaj li kliniĝis,
         kaj ĵetiĝis vizaĝaltere.<em class="versenr"> 32</em> Kaj la anĝelo de la Eternulo diris al
         li: Kial vi batis vian azeninon jam tri fojojn? jen Mi eliris,
         por malhelpi, ĉar malbona estas via vojo antaŭ Mi.<em class="versenr"> 33</em> La azenino
         ekvidis Min, kaj forturniĝis antaŭ Mi jam tri fojojn; se ĝi ne
         forturniĝus de Mi, tiam Mi vin mortigus kaj ĝin Mi lasus vivi.<em class="versenr"> 34</em> Tiam Bileam diris al la anĝelo de la Eternulo: Mi pekis, ĉar mi
         ne sciis, ke Vi staras kontraŭ mi sur la vojo; nun, se tio ne
         plaĉas al Vi, mi iros returne.<em class="versenr"> 35</em> Sed la anĝelo de la Eternulo
         diris al Bileam: Iru kun la viroj; sed nur tion, kion Mi diros al
         vi, vi diru. Kaj Bileam iris kun la ĉefoj de Balak.<em class="versenr"> 36</em> Kiam Balak
         aŭdis, ke Bileam venis, li eliris renkonte al li ĝis tiu Moaba
         urbo, kiu troviĝas ĉe la limo apud Arnon, kiu estas ĉe la fino de
         la limo.<em class="versenr"> 37</em> Kaj Balak diris al Bileam: Mi sendis ja al vi, por
         voki vin; kial do vi ne iris al mi? ĉu efektive mi ne povas
         honori vin?<em class="versenr"> 38</em> Sed Bileam diris al Balak: Jen mi venis al vi;
         tamen ĉu mi povas ion diri al vi? kion Dio enmetos en mian buŝon,
         tion mi diros.<em class="versenr"> 39</em> Kaj Bileam iris kun Balak, kaj ili venis al
         Kirjat-Ĥucot.<em class="versenr"> 40</em> Kaj Balak buĉis bovojn kaj ŝafojn, kaj sendis al
         Bileam, kaj al la ĉefoj, kiuj estis kun li.<em class="versenr"> 41</em> En la sekvanta
         mateno Balak prenis Bileamon kaj surkondukis lin sur la altaĵojn
         de Baal, kaj li ekvidis de tie la finan parton de la popolo.
      </p>
      <div class="dist_chapter"></div>
      <h3 class="chapternr">23</h3>
      <p class="first_p">Kaj Bileam diris al Balak: Konstruu al mi ĉi tie sep altarojn,
         kaj pretigu al mi ĉi tie sep bovidojn kaj sep virŝafojn.<em class="versenr"> 2</em> Kaj
         Balak faris, kiel diris Bileam; kaj Balak kaj Bileam oferis po
         unu bovido kaj po unu virŝafo sur ĉiu altaro.<em class="versenr"> 3</em> Kaj Bileam diris
         al Balak: Staru ĉe via brulofero, kaj mi iros; eble la Eternulo
         venos al mi renkonte, kaj kion Li montros al mi, tion mi diros al
         vi. Kaj li iris sur la altaĵon.<em class="versenr"> 4</em> Kaj Dio renkontiĝis al Bileam,
         kaj ĉi tiu diris al Li: La sep altarojn mi pretigis, kaj mi
         oferis po unu bovido kaj po unu virŝafo sur ĉiu altaro.<em class="versenr"> 5</em> Kaj la
         Eternulo enmetis vorton en la buŝon de Bileam, kaj diris: Reiru
         al Balak kaj parolu tiel.<em class="versenr"> 6</em> Kaj li revenis al tiu, kaj jen tiu
         staras ĉe sia brulofero, li kaj ĉiuj ĉefoj de Moab.<em class="versenr"> 7</em> Kaj li
         komencis sian inspiritaĵon, kaj diris:
      </p>
      <p class="indent">
         <p class="verse_indent_cont">El Aram venigis min Balak,<br>
            Reĝo de Moab, el la montoj orientaj:<br>
            Venu, malbenu al mi Jakobon,<br>
            Kaj venu, malbondiru kontraŭ Izrael.
         </p>
         <p class="verse_indent"><span class="versenr_indent">8</span> <span class="versetext_indent">Kiel mi tiun malbenos, kiun ne malbenas Dio?<br>
               Kiel mi tiun malbondiros, kiun ne malbondiras la Eternulo?</span></p>
         <p class="verse_indent"><span class="versenr_indent">9</span> <span class="versetext_indent">De la supro de rokoj mi vidas lin,<br>
               Kaj de altaĵoj mi rigardas lin;<br>
               Jen la popolo loĝas aparte<br>
               Kaj ne estas kalkulata inter la nacioj.</span></p>
         <p class="verse_indent"><span class="versenr_indent">10</span> <span class="versetext_indent">Kiu kalkulis la polvon de Jakob<br>
               Kaj la nombron de kvarono de Izrael?<br>
               Mortu mia animo per la morto de justuloj,<br>
               Kaj mia fino estu simila al ilia!</span></p>
      </p>
      <p class="p"><em class="versenr"> 11</em> Tiam Balak diris al Bileam: Kion vi faris al mi? por malbeni
         miajn malamikojn mi prenis vin, kaj jen vi ilin benas.<em class="versenr"> 12</em> Kaj li
         respondis kaj diris: Ĉu ne tion, kion la Eternulo metas en mian
         buŝon, mi devas precize diri?<em class="versenr"> 13</em> Kaj Balak diris al li: Venu do
         kun mi al alia loko, de kiu vi ilin vidos; nur ilian parton vi
         vidos, la tutan vi ilin ne vidos; kaj malbenu ilin al mi de tie.<em class="versenr"> 14</em> Kaj li prenis lin sur la kampon de ĉirkaŭrigardantoj, sur la
         supron de Pisga, kaj li konstruis sep altarojn kaj oferis po unu
         bovido kaj unu virŝafo sur ĉiu altaro.<em class="versenr"> 15</em> Kaj li diris al Balak:
         Staru ĉi tie ĉe via brulofero, kaj mi iros renkonte tien.<em class="versenr"> 16</em> Kaj
         la Eternulo renkontiĝis al Bileam kaj metis vorton en lian buŝon,
         kaj diris: Reiru al Balak kaj parolu tiel.<em class="versenr"> 17</em> Kaj li venis al li,
         kaj jen li staras ĉe sia brulofero, kaj kun li la ĉefoj de Moab.
         Kaj Balak diris al li: Kion parolis la Eternulo?<em class="versenr"> 18</em> Kaj li
         komencis sian inspiritaĵon, kaj diris:
      </p>
      <p class="indent">
         <p class="verse_indent_cont">Leviĝu, Balak, kaj aŭskultu;<br>
            Atentu min, filo de Cipor.
         </p>
         <p class="verse_indent"><span class="versenr_indent">19</span> <span class="versetext_indent">Dio ne estas homo, ke Li mensogus,<br>
               Kaj ne homido, ke Li pentus.<br>
               Ĉu Li dirus kaj ne farus,<br>
               Parolus kaj ne plenumus?</span></p>
         <p class="verse_indent"><span class="versenr_indent">20</span> <span class="versetext_indent">Jen beno estas komisiita al mi;<br>
               Li benas, kaj mi ne povas tion ŝanĝi.</span></p>
         <p class="verse_indent"><span class="versenr_indent">21</span> <span class="versetext_indent">Li ne vidis pekon ĉe Jakob,<br>
               Kaj Li ne rimarkis malpiecon ĉe Izrael;<br>
               La Eternulo, lia Dio, estas kun li,<br>
               Kaj reĝa aklamado estas ĉe li.</span></p>
         <p class="verse_indent"><span class="versenr_indent">22</span> <span class="versetext_indent">Dio, kiu elkondukis ilin el Egiptujo,<br>
               Estas por ili kiel la forto de bubalo.</span></p>
         <p class="verse_indent"><span class="versenr_indent">23</span> <span class="versetext_indent">Ĉar ne ekzistas sorĉado en Jakob,<br>
               Nek aŭgurado en Izrael;<br>
               Siatempe estas dirate al Jakob kaj al Izrael, kion faras<br>
               Dio.</span></p>
         <p class="verse_indent"><span class="versenr_indent">24</span> <span class="versetext_indent">Jen la popolo stariĝas kiel leonino<br>
               Kaj leviĝas kiel leono;<br>
               Ĝi ne kuŝiĝos, antaŭ ol ĝi manĝos rabakiron<br>
               Kaj antaŭ ol ĝi trinkos sangon de mortigitoj.</span></p>
      </p>
      <p class="p"><em class="versenr"> 25</em> Kaj Balak diris al Bileam: Nek per malbeno malbenu ilin, nek
         per beno benu ilin.<em class="versenr"> 26</em> Sed Bileam respondis kaj diris al Balak:
         Ĉu mi ne diris al vi, ke ĉion, kion diros la Eternulo, tion mi
         faros?<em class="versenr"> 27</em> Kaj Balak diris al Bileam: Venu, mi prenos vin sur
         alian lokon; eble plaĉos al Dio, kaj vi malbenos ilin al mi de
         tie.<em class="versenr"> 28</em> Kaj Balak prenis Bileamon sur la supron de Peor, kiu
         estas turnita al la dezerto.<em class="versenr"> 29</em> Kaj Bileam diris al Balak:
         Konstruu al mi ĉi tie sep altarojn, kaj pretigu al mi ĉi tie sep
         bovidojn kaj sep virŝafojn.<em class="versenr"> 30</em> Kaj Balak faris, kiel diris
         Bileam, kaj oferis po unu bovido kaj po unu virŝafo sur ĉiu
         altaro.
      </p>
      <div class="dist_chapter"></div>
      <h3 class="chapternr">24</h3>
      <p class="first_p">Ĉar Bileam vidis, ke al la Eternulo plaĉas beni Izraelon, li ne
         iris, kiel antaŭe, por aŭguri, sed li turnis sian vizaĝon al la
         dezerto.<em class="versenr"> 2</em> Kaj Bileam levis siajn okulojn, kaj ekvidis Izraelon,
         starantan laŭ siaj triboj; kaj la spirito de Dio venis sur lin.<em class="versenr"> 3</em> Kaj li ekparolis sian inspiritaĵon, kaj diris:
      </p>
      <p class="indent">
         <p class="verse_indent_cont">Parolas Bileam, filo de Beor,<br>
            Kaj parolas viro kun malfermita okulo;
         </p>
         <p class="verse_indent"><span class="versenr_indent">4</span> <span class="versetext_indent">Parolas tiu, kiu aŭdas la vortojn de Dio,<br>
               Kaj kiu vidas la vizion de la Plejpotenculo;<br>
               Li falas, sed malfermitaj estas liaj okuloj.</span></p>
         <p class="verse_indent"><span class="versenr_indent">5</span> <span class="versetext_indent">Kiel belaj estas viaj tendoj, ho Jakob,<br>
               Viaj loĝejoj, ho Izrael!</span></p>
         <p class="verse_indent"><span class="versenr_indent">6</span> <span class="versetext_indent">Kiel valoj ili etendiĝas,<br>
               Kiel ĝardenoj apud rivero,<br>
               Kiel arboj aloaj, plantitaj de la Eternulo,<br>
               Kiel cedroj apud akvo.</span></p>
         <p class="verse_indent"><span class="versenr_indent">7</span> <span class="versetext_indent">Fluos akvo el liaj siteloj,<br>
               Kaj lia semo estos ĉe multaj akvoj;<br>
               Superos Agagon lia reĝo,<br>
               Kaj altiĝos lia regno.</span></p>
         <p class="verse_indent"><span class="versenr_indent">8</span> <span class="versetext_indent">Dio, kiu elkondukis lin el Egiptujo,<br>
               Estas por li kiel la forto de bubalo;<br>
               Li formanĝas la popolojn, kiuj estas malamikaj al li,<br>
               Kaj iliajn ostojn li frakasas<br>
               Kaj per siaj sagoj disbatas.</span></p>
         <p class="verse_indent"><span class="versenr_indent">9</span> <span class="versetext_indent">Li genuiĝis, li kuŝiĝis,<br>
               Kiel leono kaj kiel leonino;<br>
               Kiu lin levos?<br>
               Viaj benantoj estas benataj,<br>
               Kaj viaj malbenantoj estas malbenataj.</span></p>
      </p>
      <p class="p"><em class="versenr"> 10</em> Tiam ekflamis la kolero de Balak kontraŭ Bileam, kaj li
         kunefrapis siajn manojn; kaj Balak diris al Bileam: Por malbeni
         miajn malamikojn mi vokis vin, kaj vi nun benis ilin jam tri
         fojojn!<em class="versenr"> 11</em> Kaj nun foriĝu sur vian lokon; mi intencis honori vin,
         sed jen la Eternulo senigis vin je la honoro.<em class="versenr"> 12</em> Kaj Bileam diris
         al Balak: Ĉu eĉ al viaj senditoj, kiujn vi sendis al mi, mi ne
         parolis jene:<em class="versenr"> 13</em> Se Balak eĉ donus al mi sian plenan domon da
         arĝento kaj oro, mi ne povus malobei la ordonon de la Eternulo,
         farante bonon aŭ malbonon laŭ mia deziro? kion diros la Eternulo,
         tion mi diros.<em class="versenr"> 14</em> Kaj nun mi iras al mia popolo; venu, mi sciigos
         al vi, kion faros tiu popolo al via popolo en la malproksima
         venonta tempo.<em class="versenr"> 15</em> Kaj li ekparolis sian inspiritaĵon, kaj diris:
      </p>
      <p class="indent">
         <p class="verse_indent_cont">Parolas Bileam, filo de Beor,<br>
            Kaj parolas viro kun malfermita okulo;
         </p>
         <p class="verse_indent"><span class="versenr_indent">16</span> <span class="versetext_indent">Parolas tiu, kiu aŭdas la vortojn de Dio<br>
               Kaj scias la penson de la Plejaltulo,<br>
               Kaj kiu vidas la vizion de la Plejpotenculo;<br>
               Li falas, sed malfermitaj estas liaj okuloj.</span></p>
         <p class="verse_indent"><span class="versenr_indent">17</span> <span class="versetext_indent">Mi vidas lin, sed ne nun;<br>
               Mi rigardas lin, sed ne proksime.<br>
               Eliros stelo el Jakob,<br>
               Kaj leviĝos sceptro el Izrael,<br>
               Detruos la randojn de Moab<br>
               Kaj frakasos ĉiujn filojn de malordo.</span></p>
         <p class="verse_indent"><span class="versenr_indent">18</span> <span class="versetext_indent">Kaj Edom estos submetito,<br>
               Kaj Seir estos submetito de siaj malamikoj;<br>
               Sed Izrael havos venkon.</span></p>
         <p class="verse_indent"><span class="versenr_indent">19</span> <span class="versetext_indent">Kaj la reganto eliros el Jakob,<br>
               Kaj li pereigos la restintojn el la urbo.</span></p>
      </p>
      <p class="p"><em class="versenr"> 20</em> Kaj li ekvidis Amalekon, kaj li ekparolis sian inspiritaĵon,
         kaj diris:
      </p>
      <p class="indent">
         <p class="verse_indent_cont">La unua el la popoloj estis Amalek,<br>
            Sed lia fino estos pereo.
         </p>
      </p>
      <p class="p"><em class="versenr"> 21</em> Kaj li ekvidis la Kenidojn, kaj li ekparolis sian
         inspiritaĵon, kaj diris:
      </p>
      <p class="indent">
         <p class="verse_indent_cont">Fortika estas via loĝejo,<br>
            Kaj aranĝita sur roko estas via nesto;
         </p>
         <p class="verse_indent"><span class="versenr_indent">22</span> <span class="versetext_indent">Sed ruinigita estos Kain,<br>
               Baldaŭ Aŝur vin kaptos.</span></p>
      </p>
      <p class="p"><em class="versenr"> 23</em> Kaj li ekparolis sian inspiritaĵon, kaj diris:
      </p>
      <p class="indent">
         <p class="verse_indent_cont">Ve! kiu vivos, kiam Dio tion faros?</p>
         <p class="verse_indent"><span class="versenr_indent">24</span> <span class="versetext_indent">Kaj venos ŝipoj de la lando de la Kitidoj,<br>
               Kaj ili humiligos Aŝuron kaj humiligos Eberon;<br>
               Sed ankaŭ ili pereos.</span></p>
      </p>
      <p class="p"><em class="versenr"> 25</em> Kaj Bileam leviĝis, kaj foriris kaj revenis al sia loko; kaj
         ankaŭ Balak iris sian vojon.
      </p>
      <div class="dist_chapter"></div>
      <h3 class="chapternr">25</h3>
      <p class="first_p">Kaj Izrael loĝis en Ŝitim, kaj la popolo komencis malĉastadi
         kun la filinoj de Moab.<em class="versenr"> 2</em> Kaj ili invitadis la popolon al la
         oferoj de siaj dioj, kaj la popolo manĝadis kaj kliniĝadis antaŭ
         iliaj dioj.<em class="versenr"> 3</em> Kaj Izrael aliĝis al Baal-Peor; kaj ekflamis la
         kolero de la Eternulo kontraŭ Izrael.<em class="versenr"> 4</em> Kaj la Eternulo diris al
         Moseo: Prenu ĉiujn estrojn de la popolo kaj pendigu ilin al la
         Eternulo kontraŭ la suno, kaj deturniĝos de Izrael la furiozo de
         la kolero de la Eternulo.<em class="versenr"> 5</em> Kaj Moseo diris al la juĝistoj de
         Izrael: Mortigu ĉiu siajn homojn, kiuj aliĝis al Baal-Peor.<em class="versenr"> 6</em> Kaj
         jen iu el la Izraelidoj venis kaj alkondukis al siaj fratoj
         Midjanidinon antaŭ la okuloj de Moseo kaj antaŭ la okuloj de la
         tuta komunumo de Izrael, dum ili ploris ĉe la pordo de la
         tabernaklo de kunveno.<em class="versenr"> 7</em> Kiam tion vidis Pineĥas, filo de
         Eleazar, la filo de la pastro Aaron, li leviĝis el inter la
         komunumo kaj prenis ponardegon en sian manon.<em class="versenr"> 8</em> Kaj li iris post
         la Izraelido en la dormejon, kaj trapikis ilin ambaŭ, la
         Izraelidon kaj la virinon tra ŝia ventro; kaj tiam ĉesiĝis la
         punfrapado de la Izraelidoj.<em class="versenr"> 9</em> Kaj la nombro de la mortintoj per
         la punfrapado estis dudek kvar mil.
      </p>
      <p class="p"><em class="versenr"> 10</em> Kaj la Eternulo ekparolis al Moseo, dirante:<em class="versenr"> 11</em> Pineĥas, filo
         de Eleazar, la filo de la pastro Aaron, deturnis Mian koleregon
         de la Izraelidoj, ĉar li fervoris pri Mi inter ili, kaj Mi ne
         ekstermis la Izraelidojn en Mia severeco.<em class="versenr"> 12</em> Tial diru: Jen Mi
         donas al li Mian interligon pri paco;<em class="versenr"> 13</em> kaj ĝi estu por li kaj
         por lia idaro post li interligo de eterna pastreco, pro tio, ke
         li fervoris pri sia Dio kaj pekliberigis la Izraelidojn.<em class="versenr"> 14</em> La
         nomo de la mortigita Izraelido, kiu estis mortigita kune kun la
         Midjanidino, estis Zimri, filo de Salu, ĉefo de patrodomo el la
         Simeonidoj;<em class="versenr"> 15</em> kaj la nomo de la mortigita Midjanidino estis
         Kozbi, filino de Cur, estro de la anoj de patrodomo en Midjan.
      </p>
      <p class="p"><em class="versenr"> 16</em> Kaj la Eternulo ekparolis al Moseo, dirante:<em class="versenr"> 17</em> Estu malamikoj
         al la Midjanidoj kaj batu ilin;<em class="versenr"> 18</em> ĉar ili estas malamikoj al vi
         per sia insido, kiun ili faris al vi per Peor, kaj per Kozbi, la
         filino de la Midjana estro, ilia fratino mortigita en la tago de
         la punfrapado pro Peor.
      </p>
      <div class="dist_chapter"></div>
      <h3 class="chapternr">26</h3>
      <p class="first_p">Kaj post la punfrapado la Eternulo ekparolis al Moseo, kaj al
         Eleazar, filo de la pastro Aaron, dirante:<em class="versenr"> 2</em> Kalkulu la tutan
         komunumon de la Izraelidoj en la aĝo de dudek jaroj kaj pli, laŭ
         iliaj patrodomoj, ĉiujn militkapablajn en Izrael.<em class="versenr"> 3</em> Kaj ekparolis
         al ili Moseo kaj la pastro Eleazar sur la stepoj de Moab apud la
         Jeriĥa Jordan, dirante:<em class="versenr"> 4</em> Kalkulu la popolon en la aĝo de dudek
         jaroj kaj pli, kiel la Eternulo ordonis al Moseo kaj al la
         Izraelidoj, kiuj eliris el la lando Egipta.
      </p>
      <p class="p"><em class="versenr"> 5</em> Ruben, la unuenaskito de Izrael. La filoj de Ruben: de Ĥanoĥ,
         la familio de la Ĥanoĥidoj; de Palu, la familio de la Paluidoj;<em class="versenr"> 6</em> de Ĥecron, la familio de la Ĥecronidoj; de Karmi, la familio de
         la Karmiidoj.<em class="versenr"> 7</em> Tio estas la familioj de la Rubenidoj; kaj ilia
         nombro estas kvardek tri mil sepcent tridek.<em class="versenr"> 8</em> Kaj la filoj de
         Palu: Eliab.<em class="versenr"> 9</em> Kaj la filoj de Eliab: Nemuel kaj Datan kaj
         Abiram; tio estas tiuj Datan kaj Abiram, eminentuloj de la
         komunumo, kiuj ribelis kontraŭ Moseo kaj Aaron en la anaro de
         Koraĥ, kiam ili ribelis kontraŭ la Eternulo<em class="versenr"> 10</em> kaj la tero
         malfermis sian buŝon kaj englutis ilin kaj Koraĥon ĉe la morto de
         la anaro, kiam la fajro ekstermis la ducent kvindek homojn, kaj
         ili fariĝis averto.<em class="versenr"> 11</em> Sed la filoj de Koraĥ ne mortis.
      </p>
      <p class="p"><em class="versenr"> 12</em> La filoj de Simeon laŭ iliaj familioj: de Nemuel, la familio
         de la Nemuelidoj; de Jamin, la familio de la Jaminidoj; de Jaĥin,
         la familio de la Jaĥinidoj;<em class="versenr"> 13</em> de Zeraĥ, la familio de la
         Zeraĥidoj; de Ŝaul, la familio de la Ŝaulidoj.<em class="versenr"> 14</em> Tio estas la
         familioj de la Simeonidoj, dudek du mil ducent.
      </p>
      <p class="p"><em class="versenr"> 15</em> La filoj de Gad laŭ iliaj familioj: de Cefon, la familio de la
         Cefonidoj; de Ĥagi, la familio de la Ĥagiidoj; de Ŝuni, la
         familio de la Ŝuniidoj;<em class="versenr"> 16</em> de Ozni, la familio de la Ozniidoj; de
         Eri, la familio de la Eriidoj;<em class="versenr"> 17</em> de Arod, la familio de la
         Arodidoj; de Areli, la familio de la Areliidoj.<em class="versenr"> 18</em> Tio estas la
         familioj de la Gadidoj, laŭ ilia nombro kvardek mil kvincent.
      </p>
      <p class="p"><em class="versenr"> 19</em> La filoj de Jehuda: Er kaj Onan; sed Er kaj Onan mortis en la
         lando Kanaana.<em class="versenr"> 20</em> Kaj la filoj de Jehuda laŭ iliaj familioj
         estis: de Ŝela, la familio de la Ŝelaidoj; de Perec, la familio
         de la Perecidoj; de Zeraĥ, la familio de la Zeraĥidoj.<em class="versenr"> 21</em> Kaj la
         filoj de Perec estis: de Ĥecron, la familio de la Ĥecronidoj; de
         Ĥamul, la familio de la Ĥamulidoj.<em class="versenr"> 22</em> Tio estas la familioj de
         Jehuda, laŭ ilia nombro sepdek ses mil kvincent.
      </p>
      <p class="p"><em class="versenr"> 23</em> La filoj de Isaĥar laŭ iliaj familioj: de Tola, la familio de
         la Tolaidoj; de Puva, la familio de la Puvaidoj;<em class="versenr"> 24</em> de Jaŝub, la
         familio de la Jaŝubidoj; de Ŝimron, la familio de la Ŝimronidoj.<em class="versenr"> 25</em> Tio estas la familioj de Isaĥar, laŭ ilia nombro sesdek kvar
         mil tricent.
      </p>
      <p class="p"><em class="versenr"> 26</em> La filoj de Zebulun laŭ iliaj familioj: de Sered, la familio
         de la Seredidoj; de Elon, la familio de la Elonidoj; de Jaĥleel,
         la familio de la Jaĥleelidoj.<em class="versenr"> 27</em> Tio estas la familioj de la
         Zebulunidoj, laŭ ilia nombro sesdek mil kvincent.
      </p>
      <p class="p"><em class="versenr"> 28</em> La filoj de Jozef laŭ iliaj familioj: Manase kaj Efraim.<em class="versenr"> 29</em> La
         filoj de Manase: de Maĥir, la familio de la Maĥiridoj; kaj de
         Maĥir naskiĝis Gilead; de Gilead, la familio de la Gileadidoj.<em class="versenr"> 30</em> Jen estas la filoj de Gilead: de Iezer, la familio de la
         Iezeridoj; de Ĥelek, la familio de la Ĥelekidoj;<em class="versenr"> 31</em> kaj de
         Asriel, la familio de la Asrielidoj; kaj de Ŝeĥem, la familio de
         la Ŝeĥemidoj;<em class="versenr"> 32</em> kaj de Ŝemida, la familio de la Ŝemidaidoj; kaj
         de Ĥefer, la familio de la Ĥeferidoj.<em class="versenr"> 33</em> Kaj Celofĥad, filo de
         Ĥefer, ne havis filojn, sed nur filinojn; kaj la nomoj de la
         filinoj de Celofĥad estis: Maĥla kaj Noa kaj Ĥogla kaj Milka kaj
         Tirca.<em class="versenr"> 34</em> Tio estas la familioj de Manase, laŭ ilia nombro
         kvindek du mil sepcent.
      </p>
      <p class="p"><em class="versenr"> 35</em> Jen estas la filoj de Efraim laŭ iliaj familioj: de Ŝutelaĥ,
         la familio de la Ŝutelaĥidoj; de Beĥer, la familio de la
         Beĥeridoj; de Taĥan, la familio de la Taĥanidoj.<em class="versenr"> 36</em> Kaj jen estas
         la filoj de Ŝutelaĥ: de Eran, la familio de la Eranidoj.<em class="versenr"> 37</em> Tio
         estas la familioj de la filoj de Efraim, laŭ ilia nombro tridek
         du mil kvincent. Tio estas la filoj de Jozef laŭ iliaj familioj.
      </p>
      <p class="p"><em class="versenr"> 38</em> La filoj de Benjamen laŭ iliaj familioj: de Bela, la familio
         de la Belaidoj; de Aŝbel, la familio de la Aŝbelidoj; de Aĥiram,
         la familio de la Aĥiramidoj;<em class="versenr"> 39</em> de Ŝefufam, la familio de la
         Ŝefufamidoj; de Ĥufam la familio de la Ĥufamidoj.<em class="versenr"> 40</em> Kaj la filoj
         de Bela estis: Ard kaj Naaman; de Ard, la familio de la Ardidoj;
         de Naaman, la familio de la Naamanidoj.<em class="versenr"> 41</em> Tio estas la filoj de
         Benjamen laŭ iliaj familioj, kaj ilia nombro estis kvardek kvin
         mil sescent.
      </p>
      <p class="p"><em class="versenr"> 42</em> Jen estas la filoj de Dan laŭ iliaj familioj: de Ŝuĥam, la
         familio de la Ŝuĥamidoj. Tio estas la familioj de Dan laŭ iliaj
         familioj.<em class="versenr"> 43</em> Ĉiuj familioj de la Ŝuĥamidoj prezentis la nombron
         de sesdek kvar mil kvarcent.
      </p>
      <p class="p"><em class="versenr"> 44</em> La filoj de Aŝer laŭ iliaj familioj: de Jimna, la familio de
         la Jimnaidoj; de Jiŝvi, la familio de la Jiŝviidoj; de Beria, la
         familio de la Beriaidoj.<em class="versenr"> 45</em> De la filoj de Beria: de Ĥeber, la
         familio de la Ĥeberidoj; de Malkiel, la familio de la
         Malkielidoj.<em class="versenr"> 46</em> Kaj la nomo de la filino de Aŝer estis Seraĥ.<em class="versenr"> 47</em> Tio estas la familioj de la filoj de Aŝer, laŭ ilia nombro
         kvindek tri mil kvarcent.
      </p>
      <p class="p"><em class="versenr"> 48</em> La filoj de Naftali laŭ iliaj familioj: de Jaĥceel, la familio
         de la Jaĥceelidoj; de Guni, la familio de la Guniidoj;<em class="versenr"> 49</em> de
         Jecer, la familio de la Jeceridoj; de Ŝilem la familio de la
         Ŝilemidoj.<em class="versenr"> 50</em> Tio estas la familioj de Naftali laŭ iliaj
         familioj, kaj ilia nombro estis kvardek kvin mil kvarcent.
      </p>
      <p class="p"><em class="versenr"> 51</em> Tia estis la kalkulita nombro de la Izraelidoj: sescent unu
         mil sepcent tridek.
      </p>
      <p class="p"><em class="versenr"> 52</em> Kaj la Eternulo ekparolis al Moseo, dirante:<em class="versenr"> 53</em> Al tiuj estu
         dividita la tero kiel posedaĵo laŭ la nombro de la nomoj.<em class="versenr"> 54</em> Al
         la plinombra donu pli grandan posedaĵon, kaj al la malplinombra
         donu malpli grandan posedaĵon; al ĉiu laŭ lia nombro estu donita
         lia posedaĵo.<em class="versenr"> 55</em> Sed per loto oni dividu la teron; laŭ la nomo de
         siaj patraj triboj ili ricevu posedaĵon.<em class="versenr"> 56</em> Per la loto oni
         dividu al ĉiu lian posedaĵon, kiel al la plinombraj, tiel al la
         malplinombraj.
      </p>
      <p class="p"><em class="versenr"> 57</em> Kaj jen estas la kalkulitoj de Levi laŭ iliaj familioj: de
         Gerŝon, la familio de la Gerŝonidoj; de Kehat, la familio de la
         Kehatidoj; de Merari, la familio de la Merariidoj.<em class="versenr"> 58</em> Jen estas
         la familioj de Levi: la familio de la Libniidoj, la familio de la
         Ĥebronidoj, la familio de la Maĥliidoj, la familio de la
         Muŝiidoj, la familio de la Koraĥidoj. Kaj de Kehat naskiĝis
         Amram.<em class="versenr"> 59</em> Kaj la nomo de la edzino de Amram estis Joĥebed, filino
         de Levi, kiu estis naskita al Levi en Egiptujo; kaj ŝi naskis al
         Amram Aaronon kaj Moseon kaj ilian fratinon Mirjam.<em class="versenr"> 60</em> Kaj al
         Aaron naskiĝis Nadab kaj Abihu kaj Eleazar kaj Itamar.<em class="versenr"> 61</em> Sed
         Nadab kaj Abihu mortis, kiam ili alportis fremdan fajron antaŭ la
         Eternulon.<em class="versenr"> 62</em> Kaj la nombro de iliaj kalkulitoj estis dudek tri
         mil, ĉiuj virseksuloj en la aĝo de pli ol unu monato; ĉar ili ne
         estis kalkulitaj kune kun la Izraelidoj, ĉar al ili ne estis
         donita posedaĵo inter la Izraelidoj.
      </p>
      <p class="p"><em class="versenr"> 63</em> Tio estas la nombro, kiun kalkulis Moseo kaj la pastro
         Eleazar, kiuj kalkulis la Izraelidojn sur la stepoj de Moab ĉe la
         Jeriĥa Jordan.<em class="versenr"> 64</em> Kaj inter ili estis neniu el tiuj, kiujn
         kalkulis Moseo kaj la pastro Aaron, kiam ili kalkulis la
         Izraelidojn en la dezerto Sinaj.<em class="versenr"> 65</em> Ĉar la Eternulo diris pri
         ili: Ili mortos en la dezerto. Kaj restis el ili neniu, krom
         Kaleb, filo de Jefune, kaj Josuo, filo de Nun.
      </p>
      <div class="dist_chapter"></div>
      <h3 class="chapternr">27</h3>
      <p class="first_p">Kaj aliris la filinoj de Celofĥad, filo de Ĥefer, filo de
         Gilead, filo de Maĥir, filo de Manase, el la familioj de Manase,
         filo de Jozef; kaj jen estas la nomoj de liaj filinoj: Maĥla kaj
         Noa kaj Ĥogla kaj Milka kaj Tirca;<em class="versenr"> 2</em> kaj ili stariĝis antaŭ Moseo
         kaj antaŭ la pastro Eleazar kaj antaŭ la estroj kaj la tuta
         komunumo ĉe la pordo de la tabernaklo de kunveno, kaj diris:<em class="versenr"> 3</em> Nia patro mortis en la dezerto, kaj li ne estis inter la anaro,
         kiu ribelis kontraŭ la Eternulo en la anaro de Koraĥ; sed pro sia
         peko li mortis, kaj filojn li ne havis.<em class="versenr"> 4</em> Kial malaperu la nomo
         de nia patro el inter lia familio, ĉar li ne havis filon? Donu al
         ni posedaĵon inter la fratoj de nia patro.<em class="versenr"> 5</em> Kaj Moseo prezentis
         ilian aferon antaŭ la Eternulon.<em class="versenr"> 6</em> Kaj la Eternulo diris al Moseo
         jene:<em class="versenr"> 7</em> Prave parolas la filinoj de Celofĥad; efektive donu al
         ili heredan posedaĵon inter la fratoj de ilia patro, kaj
         transirigu la posedaĵon de ilia patro al ili.<em class="versenr"> 8</em> Kaj al la
         Izraelidoj diru jene: Se iu mortos, ne havante filon, tiam
         transirigu lian posedaĵon al lia filino;<em class="versenr"> 9</em> kaj se li ne havas
         filinon, tiam donu lian posedaĵon al liaj fratoj;<em class="versenr"> 10</em> kaj se li ne
         havas fratojn, donu lian posedaĵon al la fratoj de lia patro;<em class="versenr"> 11</em> kaj se lia patro ne havas fratojn, donu lian posedaĵon al lia
         proksima parenco el lia familio, ke li heredu ĝin. Kaj tio estu
         por la Izraelidoj leĝa juro, kiel la Eternulo ordonis al Moseo.
      </p>
      <p class="p"><em class="versenr"> 12</em> Kaj la Eternulo diris al Moseo: Supreniru sur ĉi tiun monton
         Abarim, kaj rigardu la landon, kiun Mi donis al la Izraelidoj.<em class="versenr"> 13</em> Kaj kiam vi estos vidinta ĝin, vi alkolektiĝos al via popolo, vi
         ankaŭ, kiel alkolektiĝis via frato Aaron;<em class="versenr"> 14</em> ĉar vi malobeis Mian
         ordonon en la dezerto Cin, dum la malpaco de la komunumo, ke vi
         montru ĉe la akvo Mian sanktecon antaŭ iliaj okuloj ― tiu Akvo de
         Malpaco ĉe Kadeŝ en la dezerto Cin.<em class="versenr"> 15</em> Kaj Moseo ekparolis al la
         Eternulo, dirante:<em class="versenr"> 16</em> La Eternulo, Dio de la spiritoj de ĉiu
         karno, starigu super la komunumo viron,<em class="versenr"> 17</em> kiu eliradus antaŭ ili
         kaj kiu eniradus antaŭ ili kaj kiu elkondukadus ilin kaj kiu
         enkondukadus ilin, por ke ne estu la komunumo de la Eternulo kiel
         ŝafoj, kiuj ne havas paŝtiston.<em class="versenr"> 18</em> Kaj la Eternulo diris al
         Moseo: Prenu al vi Josuon, filon de Nun, viron, kiu havas en si
         spiriton, kaj metu vian manon sur lin;<em class="versenr"> 19</em> kaj starigu lin antaŭ
         Eleazar, la pastro, kaj antaŭ la tuta komunumo, kaj donu al li
         instrukciojn antaŭ iliaj okuloj;<em class="versenr"> 20</em> kaj metu sur lin parton de
         via majesto, por ke aŭskultu lin la tuta komunumo de la
         Izraelidoj.<em class="versenr"> 21</em> Kaj li staru antaŭ la pastro Eleazar kaj demandu
         lin pri decido per la signoj de lumo antaŭ la Eternulo; laŭ lia
         vorto devas eliri kaj laŭ lia vorto devas eniri li kaj ĉiuj
         Izraelidoj kun li kaj la tuta komunumo.<em class="versenr"> 22</em> Kaj Moseo faris, kiel
         ordonis al li la Eternulo; kaj li prenis Josuon kaj starigis lin
         antaŭ la pastro Eleazar kaj antaŭ la tuta komunumo;<em class="versenr"> 23</em> kaj li
         metis sur lin siajn manojn kaj donis al li instrukciojn, kiel la
         Eternulo parolis per Moseo.
      </p>
      <div class="dist_chapter"></div>
      <h3 class="chapternr">28</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Ordonu al la
         Izraelidoj kaj diru al ili: Mian oferon, Mian panon, Miajn
         fajroferojn, Mian agrablan odoraĵon observu, por alportadi al Mi
         en ilia tempo.<em class="versenr"> 3</em> Kaj diru al ili: Jen estas la fajrofero, kiun vi
         devas alportadi al la Eternulo: ŝafidojn jaraĝajn sendifektajn po
         du en ĉiu tago, kiel konstantan bruloferon.<em class="versenr"> 4</em> Unu ŝafidon oferu
         matene, kaj la duan ŝafidon oferu ĉirkaŭ la vespero;<em class="versenr"> 5</em> kaj
         dekonon de efo da delikata faruno kiel farunoferon, miksitan kun
         kvarono de hino da elpistita oleo.<em class="versenr"> 6</em> Tio estas la brulofero
         konstanta, kia estis farata ĉe la monto Sinaj, kiel agrabla
         odoraĵo, fajrofero al la Eternulo.<em class="versenr"> 7</em> Kaj ĝia verŝofero estu po
         kvarono de hino ĉe unu ŝafido; en la sanktejo vi devas verŝi la
         vinon al la Eternulo.<em class="versenr"> 8</em> Kaj la duan ŝafidon oferu ĉirkaŭ la
         vespero; kun tia farunofero, kiel matene, kaj kun tia verŝofero
         faru fajroferon, agrablan odoraĵon al la Eternulo.
      </p>
      <p class="p"><em class="versenr"> 9</em> Sed en la tago sabata du ŝafidojn jaraĝajn sendifektajn kaj du
         dekonojn de efo da delikata faruno kiel farunoferon, miksitan kun
         oleo, kaj ĝian verŝoferon;<em class="versenr"> 10</em> tio estas la brulofero de ĉiu
         sabato, krom la konstanta brulofero kaj ĝia verŝofero.
      </p>
      <p class="p"><em class="versenr"> 11</em> Kaj en viaj monatkomencoj alportu bruloferon al la Eternulo:
         du bovidojn kaj unu virŝafon, sep jaraĝajn sendifektajn ŝafidojn;<em class="versenr"> 12</em> kaj tri dekonojn de efo da delikata faruno kiel farunoferon,
         miksitan kun oleo, por ĉiu bovido, kaj du dekonojn da delikata
         faruno kiel farunoferon, miksitan kun oleo, por la unu virŝafo;<em class="versenr"> 13</em> kaj po unu dekono da delikata faruno kiel farunoferon,
         miksitan kun oleo, por ĉiu ŝafido; tio estas brulofero, agrabla
         odoraĵo, fajrofero al la Eternulo.<em class="versenr"> 14</em> Kaj iliaj verŝoferoj estu:
         duono de hino da vino por bovido, kaj triono de hino por virŝafo,
         kaj kvarono de hino por ŝafido. Tio estas ĉiumonata brulofero por
         ĉiuj monatoj de la jaro.<em class="versenr"> 15</em> Kaj unu virkapro, kiel pekofero al la
         Eternulo, krom la konstanta brulofero, estu oferata kune kun sia
         verŝofero.
      </p>
      <p class="p"><em class="versenr"> 16</em> Kaj en la unua monato, en la dek-kvara tago de la monato,
         estas Pasko al la Eternulo.<em class="versenr"> 17</em> Kaj en la dek-kvina tago de tiu
         monato estas festo; dum sep tagoj oni manĝu macojn.<em class="versenr"> 18</em> En la unua
         tago estas sankta kunveno; faru nenian servan laboron;<em class="versenr"> 19</em> kaj
         alportu fajroferon, bruloferon al la Eternulo: du bovidojn kaj
         unu virŝafon kaj sep jaraĝajn ŝafidojn; sendifektaj ili estu ĉe
         vi;<em class="versenr"> 20</em> kaj kiel ilian farunoferon alportu delikatan farunon,
         miksitan kun oleo, tri dekonojn por bovido kaj du dekonojn por la
         virŝafo;<em class="versenr"> 21</em> po unu dekono alportu por ĉiu el la sep ŝafidoj;<em class="versenr"> 22</em> kaj unu virkapron, por pekliberigi vin.<em class="versenr"> 23</em> Krom la matena
         brulofero, kiu estas konstanta brulofero, alportu tion.<em class="versenr"> 24</em> Tiel
         faru en ĉiu el la sep tagoj; tio estas manĝaĵo, fajrofero,
         agrabla odoraĵo al la Eternulo; krom la konstanta brulofero oni
         tion alportu kune kun ĝia verŝofero.<em class="versenr"> 25</em> Kaj en la sepa tago estu
         ĉe vi sankta kunveno; faru nenian servan laboron.
      </p>
      <p class="p"><em class="versenr"> 26</em> Kaj en la tago de la unuaj fruktoj, kiam vi alportos novan
         farunoferon al la Eternulo en via festo de semajnoj, estu ĉe vi
         sankta kunveno; faru nenian servan laboron;<em class="versenr"> 27</em> kaj alportu
         bruloferon, kiel agrablan odoraĵon al la Eternulo: du bovidojn,
         unu virŝafon, sep jaraĝajn ŝafidojn;<em class="versenr"> 28</em> kaj kiel ilian
         farunoferon delikatan farunon, miksitan kun oleo, tri dekonojn
         por ĉiu bovido, du dekonojn por la unu virŝafo;<em class="versenr"> 29</em> po unu dekono
         por ĉiu el la sep ŝafidoj;<em class="versenr"> 30</em> unu virkapron, por pekliberigi vin.<em class="versenr"> 31</em> Krom la konstanta brulofero kaj ĝia verŝofero alportu tion;
         sendifektaj ili estu ĉe vi kaj kun siaj verŝoferoj.
      </p>
      <div class="dist_chapter"></div>
      <h3 class="chapternr">29</h3>
      <p class="first_p">Kaj en la sepa monato, en la unua tago de la monato, estu ĉe vi
         sankta kunveno; faru nenian servan laboron; tago de trumpetado ĝi
         estu por vi.<em class="versenr"> 2</em> Kaj alportu bruloferon, kiel agrablan odoraĵon al
         la Eternulo: unu bovidon, unu virŝafon, sep jaraĝajn ŝafidojn
         sendifektajn;<em class="versenr"> 3</em> kaj ilian farunoferon: delikatan farunon,
         miksitan kun oleo, tri dekonojn por la bovido, du dekonojn por la
         virŝafo;<em class="versenr"> 4</em> kaj po unu dekono por ĉiu el la sep ŝafidoj;<em class="versenr"> 5</em> kaj unu
         virkapron, kiel pekoferon, por pekliberigi vin;<em class="versenr"> 6</em> krom la monata
         brulofero kaj ĝia farunofero kaj la konstanta brulofero kaj ĝia
         farunofero; kaj iliajn verŝoferojn laŭ ilia regularo; kiel
         agrablan odoraĵon, fajroferon al la Eternulo.
      </p>
      <p class="p"><em class="versenr"> 7</em> Kaj en la deka tago de tiu sepa monato estu ĉe vi sankta
         kunveno; kaj premu viajn animojn; faru nenian laboron;<em class="versenr"> 8</em> kaj
         alportu bruloferon al la Eternulo, agrablan odoraĵon: unu
         bovidon, unu virŝafon, sep jaraĝajn ŝafidojn; sendifektaj ili
         estu ĉe vi;<em class="versenr"> 9</em> kaj ilian farunoferon: delikatan farunon, miksitan
         kun oleo, tri dekonojn por la bovido, du dekonojn por la unu
         virŝafo;<em class="versenr"> 10</em> po unu dekono por ĉiu el la sep ŝafidoj;<em class="versenr"> 11</em> unu
         virkapron, kiel pekoferon, krom la pekofero de pekliberigo kaj la
         konstanta brulofero kaj ĝia farunofero kaj iliaj verŝoferoj.
      </p>
      <p class="p"><em class="versenr"> 12</em> Kaj en la dek-kvina tago de la sepa monato estu ĉe vi sankta
         kunveno; faru nenian servan laboron, kaj festu feston al la
         Eternulo dum sep tagoj;<em class="versenr"> 13</em> kaj alportu bruloferon, fajroferon,
         agrablan odoraĵon al la Eternulo: dek tri bovidojn, du virŝafojn,
         dek kvar jaraĝajn ŝafidojn, sendifektaj ili estu;<em class="versenr"> 14</em> kaj ilian
         farunoferon: delikatan farunon, miksitan kun oleo, po tri dekonoj
         por ĉiu el la dek tri bovidoj, po du dekonoj por ĉiu el la du
         virŝafoj;<em class="versenr"> 15</em> kaj po unu dekono por ĉiu el la dek kvar ŝafidoj;<em class="versenr"> 16</em> kaj unu virkapron, kiel pekoferon, krom la konstanta brulofero,
         ĝia farunofero, kaj ĝia verŝofero.
      </p>
      <p class="p"><em class="versenr"> 17</em> Kaj en la dua tago: dek du bovidojn, du virŝafojn, dek kvar
         jaraĝajn ŝafidojn sendifektajn;<em class="versenr"> 18</em> kaj ilian farunoferon kaj
         iliajn verŝoferojn por la bovidoj, por la virŝafoj, kaj por la
         ŝafidoj, laŭ ilia nombro, laŭ la regularo;<em class="versenr"> 19</em> kaj unu virkapron,
         kiel pekoferon, krom la konstanta brulofero kaj ĝia farunofero
         kaj iliaj verŝoferoj.
      </p>
      <p class="p"><em class="versenr"> 20</em> Kaj en la tria tago: dek unu bovidojn, du virŝafojn, dek kvar
         jaraĝajn ŝafidojn sendifektajn;<em class="versenr"> 21</em> kaj ilian farunoferon kaj
         iliajn verŝoferojn por la bovidoj, por la virŝafoj, kaj por la
         ŝafidoj, laŭ ilia nombro, laŭ la regularo;<em class="versenr"> 22</em> kaj unu virkapron
         pekoferan, krom la konstanta brulofero kaj ĝia farunofero kaj ĝia
         verŝofero.
      </p>
      <p class="p"><em class="versenr"> 23</em> Kaj en la kvara tago: dek bovidojn, du virŝafojn, dek kvar
         jaraĝajn ŝafidojn sendifektajn;<em class="versenr"> 24</em> ilian farunoferon kaj iliajn
         verŝoferojn por la bovidoj, por la virŝafoj, kaj por la ŝafidoj,
         laŭ ilia nombro, laŭ la regularo;<em class="versenr"> 25</em> kaj unu virkapron pekoferan,
         krom la konstanta brulofero, ĝia farunofero, kaj ĝia verŝofero.
      </p>
      <p class="p"><em class="versenr"> 26</em> Kaj en la kvina tago: naŭ bovidojn, du virŝafojn, dek kvar
         jaraĝajn ŝafidojn sendifektajn;<em class="versenr"> 27</em> kaj ilian farunoferon kaj
         iliajn verŝoferojn por la bovidoj, por la virŝafoj, kaj por la
         ŝafidoj, laŭ ilia nombro, laŭ la regularo;<em class="versenr"> 28</em> kaj unu virkapron
         pekoferan, krom la konstanta brulofero kaj ĝia farunofero kaj ĝia
         verŝofero.
      </p>
      <p class="p"><em class="versenr"> 29</em> Kaj en la sesa tago: ok bovidojn, du virŝafojn, dek kvar
         jaraĝajn ŝafidojn sendifektajn;<em class="versenr"> 30</em> kaj ilian farunoferon kaj
         iliajn verŝoferojn por la bovidoj, por la virŝafoj, kaj por la
         ŝafidoj, laŭ ilia nombro, laŭ la regularo;<em class="versenr"> 31</em> kaj unu virkapron
         pekoferan, krom la konstanta brulofero, ĝia farunofero, kaj ĝia
         verŝofero.
      </p>
      <p class="p"><em class="versenr"> 32</em> Kaj en la sepa tago: sep bovidojn, du virŝafojn, dek kvar
         jaraĝajn ŝafidojn sendifektajn;<em class="versenr"> 33</em> kaj ilian farunoferon kaj
         iliajn verŝoferojn por la bovidoj, por la virŝafoj, kaj por la
         ŝafidoj, laŭ ilia nombro, laŭ la regularo;<em class="versenr"> 34</em> kaj unu virkapron
         pekoferan, krom la konstanta brulofero, ĝia farunofero, kaj ĝia
         verŝofero.
      </p>
      <p class="p"><em class="versenr"> 35</em> En la oka tago estu ĉe vi sankta kunveno; faru nenian servan
         laboron;<em class="versenr"> 36</em> kaj alportu bruloferon, fajroferon, agrablan odoraĵon
         al la Eternulo; unu bovidon, unu virŝafon, sep jaraĝajn ŝafidojn
         sendifektajn;<em class="versenr"> 37</em> ilian farunoferon kaj iliajn verŝoferojn por la
         bovido, por la virŝafo, kaj por la ŝafidoj, laŭ ilia nombro, laŭ
         la regularo;<em class="versenr"> 38</em> kaj unu virkapron pekoferan, krom la konstanta
         brulofero kaj ĝia farunofero kaj ĝia verŝofero.
      </p>
      <p class="p"><em class="versenr"> 39</em> Tion faru al la Eternulo en viaj festoj, krom viaj sanktaj
         promesitaĵoj kaj viaj propravolaj donacoj, viaj bruloferoj kaj
         viaj farunoferoj kaj viaj verŝoferoj kaj viaj pacoferoj.<em class="versenr"> 40</em> Kaj
         Moseo raportis al la Izraelidoj konforme al ĉio, kion la Eternulo
         ordonis al Moseo.
      </p>
      <div class="dist_chapter"></div>
      <h3 class="chapternr">30</h3>
      <p class="first_p">Kaj Moseo ekparolis al la tribestroj de la Izraelidoj, dirante:
         Jen kion ordonis la Eternulo:<em class="versenr"> 2</em> Se iu faros sanktan promeson al
         la Eternulo aŭ ĵuros ĵuron, ligante sian animon, li ne rompu sian
         vorton, sed konforme al ĉio, kio eliris el lia buŝo, li faru.<em class="versenr"> 3</em> Kaj se virino faros sanktan promeson al la Eternulo aŭ ligos sin
         en la domo de sia patro, en sia juneco,<em class="versenr"> 4</em> kaj ŝia patro aŭdos
         ŝian promeson, kaj la ligon, kiun ŝi metas sur sian animon, kaj
         ŝia patro silentos pri tio; tiam valoras ĉiuj ŝiaj promesoj, kaj
         ĉiu ligo, kiun ŝi metis sur sian animon, valoras.<em class="versenr"> 5</em> Sed se ŝia
         patro malpermesos al ŝi en la tago, kiam li aŭdis, tiam ĉiuj ŝiaj
         promesoj kaj ĉiuj ŝiaj ligoj, per kiuj ŝi ligis sian animon, ne
         valoras; kaj la Eternulo pardonos al ŝi, ĉar ŝia patro
         malpermesis al ŝi.<em class="versenr"> 6</em> Se ŝi fariĝos edzino, kaj sur ŝi estos ŝiaj
         promesoj, aŭ vorto, kiu elglitis el ŝia buŝo kaj ligis ŝian
         animon,<em class="versenr"> 7</em> kaj ŝia edzo aŭdos, kaj li silentos en la tago, kiam li
         aŭdis; tiam valoras ŝiaj promesoj, kaj ŝiaj ligoj, per kiuj ŝi
         ligis sian animon, valoras.<em class="versenr"> 8</em> Sed se en la tago, kiam ŝia edzo
         aŭdis, li malpermesas al ŝi, tiam li neniigas ŝian promeson, kiu
         estas sur ŝi, kaj tion, kio elglitis el ŝia buŝo kaj per kio ŝi
         ligis sian animon; kaj la Eternulo pardonos al ŝi.<em class="versenr"> 9</em> La promeso
         de vidvino kaj de eksedzino, ĉio, per kio ŝi ligis sian animon,
         valoras sur ŝi.<em class="versenr"> 10</em> Se virino en la domo de sia edzo faris sanktan
         promeson aŭ per ĵuro metis ligon sur sian animon,<em class="versenr"> 11</em> kaj ŝia edzo
         aŭdis kaj silentis, ne malpermesis al ŝi; tiam valoras ĉiuj ŝiaj
         promesoj, kaj ĉiu ligo, kiun ŝi metis sur sian animon, valoras.<em class="versenr"> 12</em> Sed se ŝia edzo neniigis ilin en la tago, kiam li aŭdis; tiam
         ĉio, kio eliris el ŝia buŝo, ŝiaj promesoj kaj la ligoj de ŝia
         animo, ne valoras: ŝia edzo ilin neniigis; kaj la Eternulo
         pardonos al ŝi.<em class="versenr"> 13</em> Ĉiun promeson kaj ĉiun ligiĝon per ĵuro fari
         premon al sia animo ŝia edzo povas valorigi aŭ ŝia edzo povas
         neniigi.<em class="versenr"> 14</em> Se ŝia edzo silentis tagon por tago, tiam li
         valorigas ĉiujn ŝiajn promesojn, aŭ ĉiujn ligiĝojn, kiuj estas
         sur ŝi, li valorigas; ĉar li silentis en la tago, kiam li aŭdis.<em class="versenr"> 15</em> Kaj se li neniigis ilin, post kiam li aŭdis, tiam li prenis
         sur sin ŝian kulpon.<em class="versenr"> 16</em> Tio estas la leĝoj, kiujn la Eternulo
         donis al Moseo pri la rilatoj inter edzo kaj lia edzino, inter
         patro kaj lia filino en ŝia juneco en la domo de ŝia patro.
      </p>
      <div class="dist_chapter"></div>
      <h3 class="chapternr">31</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Faru venĝon pro
         la Izraelidoj sur la Midjanidoj; kaj poste alkolektiĝu al via
         popolo.<em class="versenr"> 3</em> Kaj Moseo ekparolis al la popolo, dirante: Armu inter
         vi virojn por milito, ke ili iru kontraŭ Midjan, por fari venĝon
         de la Eternulo sur Midjan.<em class="versenr"> 4</em> Po mil el tribo, el ĉiuj triboj de
         Izrael, sendu en militon.<em class="versenr"> 5</em> Kaj oni eligis el la miloj de la
         Izraelidoj, po mil el ĉiu tribo, dek du mil armitojn por milito.<em class="versenr"> 6</em> Kaj Moseo sendis ilin, po mil el tribo, en militon, ilin kaj
         Pineĥason, filon de la pastro Eleazar, en militon, kaj la sanktaj
         vazoj kaj alarmaj trumpetoj estis en lia mano.<em class="versenr"> 7</em> Kaj ili militis
         kontraŭ Midjan, kiel la Eternulo ordonis al Moseo, kaj ili
         mortigis ĉiujn virseksulojn.<em class="versenr"> 8</em> Kaj la reĝojn de Midjan ili
         mortigis inter la aliaj mortigitoj: Evin, Rekemon, Curon, Ĥuron,
         kaj Reban, la kvin reĝojn de Midjan, kaj Bileamon, filon de Beor,
         ili mortigis per glavo.<em class="versenr"> 9</em> Kaj la Izraelidoj prenis en
         malliberecon la virinojn Midjanajn kaj iliajn infanojn; kaj ĉiujn
         iliajn brutojn kaj ilian tutan posedaĵon kaj havon ili rabis.<em class="versenr"> 10</em> Kaj ĉiujn iliajn urbojn en iliaj lokoj de loĝado kaj ĉiujn iliajn
         kastelojn ili forbruligis per fajro.<em class="versenr"> 11</em> Kaj ili prenis la tutan
         kaptitaĵon kaj rabitaĵon, kiel la homojn, tiel ankaŭ la brutojn.<em class="versenr"> 12</em> Kaj ili venigis al Moseo kaj al la pastro Eleazar kaj al la
         komunumo de la Izraelidoj la kaptitojn kaj la prenitaĵon kaj la
         rabitaĵon en la tendaron sur la stepoj de Moab apud la Jeriĥa
         Jordan.
      </p>
      <p class="p"><em class="versenr"> 13</em> Kaj eliris Moseo kaj la pastro Eleazar kaj ĉiuj estroj de la
         komunumo renkonte al ili ekster la tendaron.<em class="versenr"> 14</em> Kaj Moseo
         ekkoleris kontraŭ la militestroj, la milestroj kaj centestroj,
         kiuj venis el la milito.<em class="versenr"> 15</em> Kaj Moseo diris al ili: Vi lasis vivi
         ĉiujn virinojn!<em class="versenr"> 16</em> Jen ili estis ja por la Izraelidoj, laŭ la
         vortoj de Bileam, instigo por deturniĝi de la Eternulo al Peor;
         kaj pro tio estis ja la punfrapado en la komunumo de la Eternulo.<em class="versenr"> 17</em> Kaj nun mortigu ĉiun virseksan infanon; kaj ĉiun virinon, kiu
         ekkonis viron sur kuŝejo de viro, mortigu.<em class="versenr"> 18</em> Sed ĉiun infanon
         virinseksan, kiu ne ekkonis kuŝejon de viro, lasu viva por vi.<em class="versenr"> 19</em> Kaj vi restu ekster la tendaro dum sep tagoj; ĉiu el vi kaj viaj
         kaptitoj, kiu mortigis homon, kaj ĉiu, kiu ektuŝis mortigiton,
         pekpurigu sin en la tria tago kaj en la sepa tago.<em class="versenr"> 20</em> Kaj ĉiun
         veston kaj ĉiun objekton el felo kaj ĉion faritan el kapra lano
         kaj ĉiun lignan vazon pekpurigu.<em class="versenr"> 21</em> Kaj la pastro Eleazar diris
         al la militistoj, kiuj iris en la militon: Tio estas la leĝa
         instrukcio, kiun la Eternulo ordonis al Moseo:<em class="versenr"> 22</em> Nur oron,
         arĝenton, kupron, feron, stanon, kaj plumbon,<em class="versenr"> 23</em> ĉion, kio povas
         iri en fajron, trairigu tra fajro, kaj ĝi estos pura, tamen per
         puriga akvo oni ĝin pekpurigu; ĉion, kio ne povas iri en fajron,
         trairigu tra akvo.<em class="versenr"> 24</em> Kaj lavu viajn vestojn en la sepa tago kaj
         fariĝu puraj, kaj poste vi povas veni en la tendaron.
      </p>
      <p class="p"><em class="versenr"> 25</em> Kaj la Eternulo ekparolis al Moseo, dirante:<em class="versenr"> 26</em> Kalkulu la
         kvanton de la prenita kaptitaĵo, kiel de la homoj, tiel ankaŭ de
         la brutoj, vi kaj la pastro Eleazar kaj la estroj de la familioj
         de la komunumo.<em class="versenr"> 27</em> Kaj dividu la prenitaĵon po duono inter tiuj,
         kiuj partoprenis en la milito kaj iris batali, kaj inter la tuta
         komunumo.<em class="versenr"> 28</em> Kaj prenu imposton por la Eternulo de la militistoj,
         kiuj iris batali, po unu animo el kvincent, kiel el la homoj,
         tiel el la bovoj kaj el la azenoj kaj el la ŝafoj.<em class="versenr"> 29</em> Prenu tion
         el ilia duono, kaj donu al la pastro Eleazar, kiel oferdonon por
         la Eternulo.<em class="versenr"> 30</em> Kaj el la duono, apartenanta al la Izraelidoj,
         prenu po unu kaptito el kvindek, kiel el la homoj, tiel ankaŭ el
         la bovoj, el la azenoj, kaj el la ŝafoj, el ĉiuj brutoj, kaj donu
         ilin al la Levidoj, kiuj plenumas la oficojn en la tabernaklo de
         la Eternulo.<em class="versenr"> 31</em> Kaj faris Moseo kaj la pastro Eleazar, kiel la
         Eternulo ordonis al Moseo.<em class="versenr"> 32</em> Kaj la kvanto de la kaptitaĵo, krom
         la rabitaĵo, kiun rabis la militistoj, estis: da ŝafoj sescent
         sepdek kvin mil;<em class="versenr"> 33</em> kaj da bovoj sepdek du mil;<em class="versenr"> 34</em> kaj da azenoj
         sesdek unu mil;<em class="versenr"> 35</em> kaj da homoj, el virinoj, kiuj ne ekkonis
         kuŝejon de viro, la nombro de ĉiuj estis tridek du mil.<em class="versenr"> 36</em> La
         duono, la parto de tiuj, kiuj iris en la militon, estis: da ŝafoj
         tricent tridek sep mil kvincent;<em class="versenr"> 37</em> kaj la tributo por la
         Eternulo estis el la ŝafoj sescent sepdek kvin;<em class="versenr"> 38</em> kaj da bovoj
         estis tridek ses mil, kaj el ili la tributo al la Eternulo sepdek
         du;<em class="versenr"> 39</em> kaj da azenoj estis tridek mil kvincent, kaj el ili la
         tributo al la Eternulo sesdek unu;<em class="versenr"> 40</em> kaj da homoj estis dek ses
         mil, kaj el ili la tributo por la Eternulo tridek du animoj.<em class="versenr"> 41</em> Kaj Moseo donis la tributon, la oferdonon por la Eternulo, al la
         pastro Eleazar, kiel la Eternulo ordonis al Moseo.<em class="versenr"> 42</em> Kaj el la
         duono, apartenanta al la Izraelidoj, kiun apartigis Moseo de la
         viroj, kiuj militis<em class="versenr"> 43</em> (kaj la duono, apartenanta al la komunumo,
         estis: da ŝafoj tricent tridek sep mil kvincent,<em class="versenr"> 44</em> kaj da bovoj
         tridek ses mil,<em class="versenr"> 45</em> kaj da azenoj tridek mil kvincent,<em class="versenr"> 46</em> kaj da
         homoj dek ses mil) ―<em class="versenr"> 47</em> Kaj Moseo prenis el la duono, apartenanta
         al la Izraelidoj, unu prenitaĵon el kvindek, kiel el la homoj,
         tiel ankaŭ el la brutoj, kaj li donis ilin al la Levidoj, kiuj
         plenumas oficojn en la tabernaklo de la Eternulo, kiel la
         Eternulo ordonis al Moseo.<em class="versenr"> 48</em> Kaj aliris al Moseo la estroj de la
         miloj da militistoj, la milestroj kaj la centestroj;<em class="versenr"> 49</em> kaj ili
         diris al Moseo: Viaj servantoj kalkulis la militistojn, kiuj
         estis komisiitaj al ni, kaj mankas el ili neniu;<em class="versenr"> 50</em> tial ni
         alportas oferon al la Eternulo, kion ĉiu el ni trovis, orajn
         vazojn, ĉenetojn, braceletojn, ringojn, orelornamojn, kaj
         kolringojn, por pekliberigi niajn animojn antaŭ la Eternulo.<em class="versenr"> 51</em> Kaj Moseo kaj la pastro Eleazar prenis de ili la oron en la formo
         de diversaj objektoj.<em class="versenr"> 52</em> Kaj la kvanto de la tuta oro oferdona,
         kiun ili oferdonis al la Eternulo, estis dek ses mil sepcent
         kvindek sikloj de la milestroj kaj de la centestroj. (<em class="versenr"> 53</em> Ĉar la
         militistoj rabis ĉiu por si.)<em class="versenr"> 54</em> Kaj Moseo kaj la pastro Eleazar
         prenis la oron de la milestroj kaj centestroj, kaj alportis ĝin
         en la tabernaklon de kunveno, kiel memorigaĵon de la Izraelidoj
         antaŭ la Eternulo.
      </p>
      <div class="dist_chapter"></div>
      <h3 class="chapternr">32</h3>
      <p class="first_p">La filoj de Ruben kaj la filoj de Gad havis tre multe da
         brutaroj; kaj ili vidis, ke la lando Jazer kaj la lando Gilead
         estas lokoj bonaj por brutaroj.<em class="versenr"> 2</em> Kaj venis la filoj de Gad kaj
         la filoj de Ruben, kaj diris al Moseo kaj al la pastro Eleazar
         kaj al la estroj de la komunumo jene:<em class="versenr"> 3</em> Atarot kaj Dibon kaj
         Jazer kaj Nimra kaj Ĥeŝbon kaj Eleale kaj Sibma kaj Nebo kaj Beon ―<em class="versenr"> 4</em> tiu lando, kiun la Eternulo venkobatis antaŭ la komunumo de
         Izrael ― estas lando bona por brutaroj, kaj viaj servantoj havas
         brutarojn.<em class="versenr"> 5</em> Kaj ili diris: Se vi estas favoraj al ni, tiam tiu
         lando estu donata al viaj servantoj kiel posedaĵo; ne irigu nin
         trans Jordanon.<em class="versenr"> 6</em> Kaj Moseo diris al la filoj de Gad kaj al la
         filoj de Ruben: Ĉu viaj fratoj iru en la militon kaj vi sidos ĉi
         tie?<em class="versenr"> 7</em> Kaj kial vi deklinas la koron de la Izraelidoj de la
         transiro en la landon, kiun donas al ili la Eternulo?<em class="versenr"> 8</em> Tiel agis
         viaj patroj, kiam mi sendis ilin el Kadeŝ-Barnea, por rigardi la
         landon.<em class="versenr"> 9</em> Ili iris ĝis la valo Eŝkol kaj vidis la landon, kaj
         deklinis la koron de la Izraelidoj, ke ili ne iru en la landon,
         kiun donas al ili la Eternulo.<em class="versenr"> 10</em> Kaj ekflamis en tiu tago la
         kolero de la Eternulo, kaj Li ĵuris, dirante:<em class="versenr"> 11</em> Tiuj homoj, kiuj
         eliris el Egiptujo, en la aĝo de dudek jaroj kaj pli, ne vidos la
         landon, pri kiu Mi ĵuris al Abraham, al Isaak, kaj al Jakob; ĉar
         ili ne sekvis Min;<em class="versenr"> 12</em> krom Kaleb, filo de Jefune, la Kenizido,
         kaj Josuo, filo de Nun, ĉar ili sekvis Min.<em class="versenr"> 13</em> Kaj ekflamis la
         kolero de la Eternulo kontraŭ Izrael, kaj Li igis ilin vagadi en
         la dezerto dum kvardek jaroj, ĝis mortis la tuta generacio, kiu
         faris malbonon en la okuloj de la Eternulo.<em class="versenr"> 14</em> Kaj jen vi leviĝis
         anstataŭ viaj patroj, nova generacio da pekuloj, por ankoraŭ
         plifortigi la flaman koleron de la Eternulo kontraŭ Izrael.<em class="versenr"> 15</em> Se
         vi deturniĝos de Li, tiam Li denove restigos ilin en la dezerto;
         kaj vi pereigos tiun tutan popolon.<em class="versenr"> 16</em> Kaj ili aliris al li, kaj
         diris: Baraĵojn por ŝafoj ni konstruos ĉi tie por niaj brutaroj
         kaj urbojn por niaj infanoj;<em class="versenr"> 17</em> sed ni mem rapidos armitaj antaŭ
         la Izraelidoj, ĝis ni alkondukos ilin al iliaj lokoj; kaj niaj
         infanoj loĝos en la fortikigitaj urboj pro la loĝantoj de la
         lando.<em class="versenr"> 18</em> Ni ne revenos al niaj domoj, ĝis la Izraelidoj
         ekposedos ĉiu sian posedaĵon.<em class="versenr"> 19</em> Ni ne prenos kun ili posedaĵon
         transe de Jordan kaj plue; ĉar ni ricevos nian posedaĵon sur ĉi
         tiu orienta flanko de Jordan.<em class="versenr"> 20</em> Kaj Moseo diris al ili: Se vi
         tion faros, se vi iros armitaj antaŭ la Eternulo en la militon,<em class="versenr"> 21</em> kaj ĉiu el vi armita transiros Jordanon antaŭ la Eternulo, ĝis
         Li forpelos Siajn malamikojn antaŭ Si,<em class="versenr"> 22</em> kaj la lando estos
         militakirita antaŭ la Eternulo, tiam vi poste revenos, kaj vi
         estos senkulpaj antaŭ la Eternulo kaj antaŭ Izrael, kaj ĉi tiu
         lando estos via posedaĵo antaŭ la Eternulo.<em class="versenr"> 23</em> Sed se vi ne agos
         tiel, tiam vi pekos antaŭ la Eternulo, kaj vi suferos vian punon,
         kiu trafos vin.<em class="versenr"> 24</em> Konstruu al vi urbojn por viaj infanoj kaj
         baraĵojn por viaj ŝafoj; kaj faru tion, kio eliris el via buŝo.<em class="versenr"> 25</em> Kaj la filoj de Gad kaj la filoj de Ruben diris al Moseo jene:
         Viaj servantoj faros, kiel nia sinjoro ordonas.<em class="versenr"> 26</em> Niaj infanoj,
         niaj edzinoj, niaj brutaroj, kaj ĉiuj niaj brutoj estos ĉi tie,
         en la urboj de Gilead;<em class="versenr"> 27</em> sed viaj servantoj, ĉiuj armitaj
         militiste, iros antaŭ la Eternulo en la militon, kiel nia sinjoro
         diras.
      </p>
      <p class="p"><em class="versenr"> 28</em> Kaj Moseo ordonis pri ili al la pastro Eleazar, kaj al Josuo,
         filo de Nun, kaj al la estroj de la triboj de la Izraelidoj;<em class="versenr"> 29</em> kaj Moseo diris al ili: Se la filoj de Gad kaj la filoj de Ruben
         transiros kun vi Jordanon, ĉiuj armitaj por la milito antaŭ la
         Eternulo, kaj la lando estos militakirita antaŭ vi, tiam donu al
         ili la landon Gilead kiel posedaĵon;<em class="versenr"> 30</em> sed se ili ne transiros
         kun vi armitaj, tiam ili ricevos posedaĵon inter vi en la lando
         Kanaana.<em class="versenr"> 31</em> Kaj la filoj de Gad kaj la filoj de Ruben respondis,
         dirante: Kion la Eternulo diris al viaj servantoj, tion ni faros.<em class="versenr"> 32</em> Ni transiros armitaj antaŭ la Eternulo en la landon Kanaanan,
         kaj nia hereda posedaĵo estos sur ĉi tiu flanko de Jordan.<em class="versenr"> 33</em> Kaj
         Moseo donis al ili, al la filoj de Gad kaj al la filoj de Ruben,
         kaj al duono de la tribo de Manase, filo de Jozef, la regnon de
         Siĥon, reĝo de la Amoridoj, kaj la regnon de Og, reĝo de Baŝan,
         la landon kun ĝiaj urboj laŭ la limoj de la urboj de la lando
         ĉirkaŭe.<em class="versenr"> 34</em> Kaj la filoj de Gad rekonstruis Dibonon kaj Ataroton
         kaj Aroeron<em class="versenr"> 35</em> kaj Atrot-Ŝofanon kaj Jazeron kaj Jogbehan<em class="versenr"> 36</em> kaj
         Bet-Nimran kaj Bet-Haranon, fortikigitajn urbojn, kaj baraĵojn
         por ŝafoj.<em class="versenr"> 37</em> Kaj la filoj de Ruben rekonstruis Ĥeŝbonon kaj
         Elealen kaj Kirjataimon,<em class="versenr"> 38</em> kaj Nebon kaj Baal-Meonon, kies
         nomojn oni ŝanĝis, kaj Sibman; kaj ili donis nomojn al la urboj,
         kiujn ili konstruis.<em class="versenr"> 39</em> Kaj la filoj de Maĥir, filo de Manase,
         iris Gileadon kaj militakiris ĝin, kaj forpelis la Amoridojn,
         kiuj estis tie.<em class="versenr"> 40</em> Kaj Moseo donis Gileadon al Maĥir, filo de
         Manase, kaj tiu ekloĝis tie.<em class="versenr"> 41</em> Kaj Jair, filo de Manase, iris
         kaj militakiris iliajn vilaĝojn, kaj li donis al ili la nomon
         Vilaĝoj de Jair.<em class="versenr"> 42</em> Kaj Nobaĥ iris kaj militakiris Kenaton kaj
         ĝiajn vilaĝojn, kaj donis al ĝi la nomon Nobaĥ, laŭ sia nomo.
      </p>
      <div class="dist_chapter"></div>
      <h3 class="chapternr">33</h3>
      <p class="first_p">Jen estas la iroj de la Izraelidoj, per kiuj ili eliris el la
         lando Egipta, laŭ siaj taĉmentoj, sub la kondukado de Moseo kaj
         Aaron.<em class="versenr"> 2</em> Kaj Moseo priskribis iliajn lokojn de eliro, laŭ ilia
         irado, konforme al la ordono de la Eternulo; kaj jen estas ilia
         irado laŭ iliaj lokoj de eliro:<em class="versenr"> 3</em> el Rameses ili eliris en la
         unua monato, en la dek-kvina tago de la unua monato; en la dua
         tago de Pasko la Izraelidoj eliris kun forta mano antaŭ la okuloj
         de la tuta Egiptujo.<em class="versenr"> 4</em> Dume la Egiptoj estis enterigantaj ĉiujn
         unuenaskitojn, kiujn la Eternulo mortigis inter ili; kaj super
         iliaj dioj la Eternulo faris juĝon.<em class="versenr"> 5</em> Kaj la Izraelidoj eliris el
         Rameses kaj haltis tendare en Sukot.<em class="versenr"> 6</em> Kaj ili eliris el Sukot,
         kaj haltis tendare en Etam, kiu estas ĉe la rando de la dezerto.<em class="versenr"> 7</em> Kaj ili eliris el Etam, kaj turnis sin al Pi-Haĥirot, kiu estas
         kontraŭ Baal-Cefon, kaj ili haltis tendare antaŭ Migdol.<em class="versenr"> 8</em> Kaj
         ili eliris el Pi-Haĥirot kaj transiris meze de la maro en la
         dezerton, kaj ili iris tritagan vojon tra la dezerto Etam kaj
         haltis tendare en Mara.<em class="versenr"> 9</em> Kaj ili eliris el Mara kaj venis
         Elimon; en Elim estis dek du fontoj de akvo kaj sepdek daktilaj
         palmoj, kaj ili haltis tie tendare.<em class="versenr"> 10</em> Kaj ili eliris el Elim kaj
         haltis tendare ĉe la Ruĝa Maro.<em class="versenr"> 11</em> Kaj ili foriris de la Ruĝa
         Maro kaj haltis tendare en la dezerto Sin.<em class="versenr"> 12</em> Kaj ili foriris el
         la dezerto Sin kaj haltis tendare en Dofka.<em class="versenr"> 13</em> Kaj ili eliris el
         Dofka kaj haltis tendare en Aluŝ.<em class="versenr"> 14</em> Kaj ili eliris el Aluŝ kaj
         haltis tendare en Refidim, kaj tie ne estis akvo por la popolo
         por trinki.<em class="versenr"> 15</em> Kaj ili eliris el Refidim kaj haltis en la dezerto
         Sinaj.<em class="versenr"> 16</em> Kaj ili eliris el la dezerto Sinaj kaj haltis tendare
         en Kibrot-Hataava.<em class="versenr"> 17</em> Kaj ili eliris el Kibrot-Hataava kaj haltis
         tendare en Ĥacerot.<em class="versenr"> 18</em> Kaj ili eliris el Ĥacerot kaj haltis
         tendare en Ritma.<em class="versenr"> 19</em> Kaj ili eliris el Ritma kaj haltis tendare
         en Rimon-Perec.<em class="versenr"> 20</em> Kaj ili eliris el Rimon-Perec kaj haltis
         tendare en Libna.<em class="versenr"> 21</em> Kaj ili eliris el Libna kaj haltis tendare
         en Risa.<em class="versenr"> 22</em> Kaj ili eliris el Risa kaj haltis tendare en
         Kehelata.<em class="versenr"> 23</em> Kaj ili eliris el Kehelata kaj haltis tendare ĉe la
         monto Ŝefer.<em class="versenr"> 24</em> Kaj ili foriris de la monto Ŝefer kaj haltis
         tendare en Ĥarada.<em class="versenr"> 25</em> Kaj ili eliris el Ĥarada kaj haltis tendare
         en Makhelot.<em class="versenr"> 26</em> Kaj ili eliris el Makhelot kaj haltis tendare en
         Taĥat.<em class="versenr"> 27</em> Kaj ili eliris el Taĥat kaj haltis tendare en Teraĥ.<em class="versenr"> 28</em> Kaj ili eliris el Teraĥ kaj haltis tendare en Mitka.<em class="versenr"> 29</em> Kaj ili
         eliris el Mitka kaj haltis tendare en Ĥaŝmona.<em class="versenr"> 30</em> Kaj ili eliris
         el Ĥaŝmona kaj haltis tendare en Moserot.<em class="versenr"> 31</em> Kaj ili eliris el
         Moserot kaj haltis tendare en Bene-Jaakan.<em class="versenr"> 32</em> Kaj ili eliris el
         Bene-Jaakan kaj haltis tendare en Ĥor-Hagidgad.<em class="versenr"> 33</em> Kaj ili eliris
         el Ĥor-Hagidgad kaj haltis tendare en Jotbata.<em class="versenr"> 34</em> Kaj ili eliris
         el Jotbata kaj haltis tendare en Abrona.<em class="versenr"> 35</em> Kaj ili eliris el
         Abrona kaj haltis tendare en Ecjon-Geber.<em class="versenr"> 36</em> Kaj ili eliris el
         Ecjon-Geber kaj haltis tendare en la dezerto Cin (tio estas
         Kadeŝ).<em class="versenr"> 37</em> Kaj ili eliris el Kadeŝ, kaj haltis tendare ĉe la
         monto Hor, ĉe la rando de la lando de Edom.<em class="versenr"> 38</em> Kaj la pastro
         Aaron supreniris sur la monton Hor laŭ la ordono de la Eternulo,
         kaj mortis tie en la jaro kvardeka post la eliro de la Izraelidoj
         el la lando Egipta, en la kvina monato, en la unua tago de la
         monato.<em class="versenr"> 39</em> Kaj Aaron havis la aĝon de cent dudek tri jaroj, kiam
         li mortis sur la monto Hor.<em class="versenr"> 40</em> Kaj la Kanaanido, la reĝo de Arad,
         kiu loĝis en la sudo de la lando Kanaana, aŭdis, ke venas la
         Izraelidoj.<em class="versenr"> 41</em> Kaj ili foriris de la monto Hor kaj haltis tendare
         en Calmona.<em class="versenr"> 42</em> Kaj ili eliris el Calmona kaj haltis tendare en
         Punon.<em class="versenr"> 43</em> Kaj ili eliris el Punon kaj haltis tendare en Obot.<em class="versenr"> 44</em> Kaj ili eliris el Obot, kaj haltis tendare en Ije-Abarim, ĉe la
         limo de Moab.<em class="versenr"> 45</em> Kaj ili eliris el Ije-Abarim kaj haltis tendare
         en Dibon-Gad.<em class="versenr"> 46</em> Kaj ili eliris el Dibon-Gad kaj haltis tendare
         en Almon-Diblataim.<em class="versenr"> 47</em> Kaj ili eliris el Almon-Diblataim, kaj
         haltis tendare ĉe la montoj Abarim, antaŭ Nebo.<em class="versenr"> 48</em> Kaj ili
         foriris de la montoj Abarim, kaj haltis tendare en la stepoj de
         Moab, ĉe la Jeriĥa Jordan.<em class="versenr"> 49</em> Kaj ili aranĝis sian tendaron ĉe
         Jordan, de Bet-Jeŝimot ĝis Abel-Ŝitim, en la stepoj de Moab.
      </p>
      <p class="p"><em class="versenr"> 50</em> Kaj la Eternulo ekparolis al Moseo en la stepoj de Moab ĉe la
         Jeriĥa Jordan, dirante:<em class="versenr"> 51</em> Parolu al la Izraelidoj, kaj diru al
         ili: Kiam vi transiros Jordanon en la landon Kanaanan,<em class="versenr"> 52</em> tiam
         forpelu de antaŭ vi ĉiujn loĝantojn de la lando, kaj detruu ĉiujn
         iliajn figurojn, kaj ĉiujn iliajn fanditajn bildojn detruu, kaj
         ĉiujn iliajn altaĵojn ekstermu;<em class="versenr"> 53</em> kaj ekposedu la landon kaj
         ekloĝu en ĝi, ĉar al vi Mi donas la landon, ke vi posedu ĝin.<em class="versenr"> 54</em> Kaj dispartigu al vi la landon per loto konforme al viaj
         familioj; al la plinombra donu pli grandan posedaĵon, kaj al la
         malplinombra donu malpli grandan posedaĵon; kie al iu trafos la
         loto, tie estu lia posedaĵo; laŭ la triboj de viaj patroj prenu
         al vi posedaĵojn.<em class="versenr"> 55</em> Sed se vi ne forpelos de antaŭ vi la
         loĝantojn de la lando, tiam tiuj, kiujn vi restigos el ili, estos
         dornoj por viaj okuloj kaj pikiloj por viaj flankoj, kaj ili
         premos vin en la lando, en kiu vi loĝos.<em class="versenr"> 56</em> Kaj tiam tion, kion
         Mi intencis fari al ili, Mi faros al vi.
      </p>
      <div class="dist_chapter"></div>
      <h3 class="chapternr">34</h3>
      <p class="first_p">Kaj la Eternulo ekparolis al Moseo, dirante:<em class="versenr"> 2</em> Ordonu al la
         Izraelidoj, kaj diru al ili: Kiam vi venos en la landon Kanaanan,
         tiu lando fariĝu via posedaĵo, la lando Kanaana laŭ siaj limoj.<em class="versenr"> 3</em> La rando suda estu por vi de la dezerto Cin, apud Edom, kaj la
         suda limo estu por vi de la fino de la Sala Maro oriente;<em class="versenr"> 4</em> kaj
         la suda limo turniĝos ĉe vi al la altaĵo Akrabim kaj iros tra
         Cin, kaj ĝiaj elstaraĵoj iros suden ĝis Kadeŝ-Barnea kaj atingos
         ĝis Ĥacar-Adar kaj pasos tra Acmon;<em class="versenr"> 5</em> kaj de Acmon la limo
         turniĝos al la Egipta torento, kaj ĝiaj elstaraĵoj estos ĝis la
         maro.<em class="versenr"> 6</em> Kaj por okcidenta limo estu por vi la Granda Maro kiel
         limo; tio estos por vi la limo okcidenta.<em class="versenr"> 7</em> Kaj tia estu por vi
         la limo norda: de la Granda Maro vi tiros ĝin al vi ĝis la monto
         Hor;<em class="versenr"> 8</em> de la monto Hor tiru ĝin ĝis Ĥamat, kaj la elstaraĵoj de
         la limo iros al Cedad;<em class="versenr"> 9</em> kaj la limo iros ĝis Zifron, kaj ĝiaj
         elstaraĵoj iros ĝis Ĥacar-Enan; tio estu por vi la limo norda.<em class="versenr"> 10</em> Kaj la limon orientan vi tiros al vi de Ĥacar-Enan ĝis Ŝefam;<em class="versenr"> 11</em> de Ŝefam la limo iros ĝis Ribla, orienten de Ain; poste la limo
         iros malsupren kaj tuŝos la bordon de la maro Kineret oriente;<em class="versenr"> 12</em> kaj pluen la limo iros ĝis Jordan, kaj ĝiaj elstaraĵoj estos ĝis
         la Sala Maro. Tia estos via lando laŭ ĝiaj limoj ĉirkaŭe.<em class="versenr"> 13</em> Kaj
         Moseo ordonis al la Izraelidoj, dirante: Tio estas la lando, kiun
         vi dividos inter vi per loto kaj kiun la Eternulo ordonis doni al
         naŭ triboj kaj al duontribo;<em class="versenr"> 14</em> ĉar la tribo de la Rubenidoj laŭ
         iliaj patrodomoj, kaj la tribo de la Gadidoj laŭ iliaj
         patrodomoj, kaj duono de la tribo de la Manaseidoj prenis sian
         parton;<em class="versenr"> 15</em> la du triboj kaj la duontribo prenis sian parton
         transe de la Jeriĥa Jordan, oriente, sur la flanko de sunleviĝo.
      </p>
      <p class="p"><em class="versenr"> 16</em> Kaj la Eternulo ekparolis al Moseo, dirante:<em class="versenr"> 17</em> Jen estas la
         nomoj de la viroj, kiuj disdividos inter vi la landon: Eleazar,
         la pastro, kaj Josuo, filo de Nun.<em class="versenr"> 18</em> Kaj po unu estro el ĉiu
         tribo prenu por la dividado de la lando.<em class="versenr"> 19</em> Kaj jen estas la
         nomoj de la viroj: por la tribo de Jehuda, Kaleb, filo de Jefune;<em class="versenr"> 20</em> kaj por la tribo de la Simeonidoj, Ŝemuel, filo de Amihud;<em class="versenr"> 21</em> por la tribo de Benjamen, Elidad, filo de Kislon;<em class="versenr"> 22</em> kaj por la
         tribo de la Danidoj, la estro Buki, filo de Jogli;<em class="versenr"> 23</em> por la
         filoj de Jozef: por la tribo de la Manaseidoj, la estro Ĥaniel,
         filo de Efod,<em class="versenr"> 24</em> kaj por la tribo de la Efraimidoj, la estro
         Kemuel, filo de Ŝiftan;<em class="versenr"> 25</em> kaj por la tribo de la Zebulunidoj, la
         estro Elicafan, filo de Parnaĥ;<em class="versenr"> 26</em> kaj por la tribo de la
         Isaĥaridoj, la estro Paltiel, filo de Azan;<em class="versenr"> 27</em> kaj por la tribo
         de la Aŝeridoj, la estro Aĥihud, filo de Ŝelomi;<em class="versenr"> 28</em> kaj por la
         tribo de la Naftaliidoj, la estro Pedahel, filo de Amihud.<em class="versenr"> 29</em> Tio
         estas tiuj, al kiuj la Eternulo ordonis, ke ili disdonu la
         posedaĵojn al la Izraelidoj en la lando Kanaana.
      </p>
      <div class="dist_chapter"></div>
      <h3 class="chapternr">35</h3>
      <p class="first_p">Kaj la Eternulo ekparolis al Moseo en la stepoj de Moab ĉe la
         Jeriĥa Jordan, dirante:<em class="versenr"> 2</em> Ordonu al la Izraelidoj, ke ili donu al
         la Levidoj el siaj posedaĵoj urbojn por loĝi; ankaŭ la kampojn
         ĉirkaŭ tiuj urboj donu al la Levidoj.<em class="versenr"> 3</em> Kaj la urboj estos por
         ili por loĝi, kaj la kampoj estos por iliaj brutoj kaj por ilia
         havo kaj por ĉiuj iliaj bezonoj de la vivo.<em class="versenr"> 4</em> Kaj la kampoj de
         tiuj urboj, kiujn vi donos al la Levidoj, devas etendiĝi mil
         ulnojn ekster la muroj de la urboj ĉirkaŭe.<em class="versenr"> 5</em> Kaj mezuru ekster
         la urbo sur la orienta flanko du mil ulnojn kaj sur la suda
         flanko du mil ulnojn kaj sur la okcidenta flanko du mil ulnojn
         kaj sur la norda flanko du mil ulnojn, kaj la urbo estos en la
         mezo; tiaj estu por ili la kampoj de la urboj.<em class="versenr"> 6</em> Kaj el la urboj,
         kiujn vi donos al la Levidoj, estos ses urboj de rifuĝo, en kiujn
         vi al mortiginto permesos forkuri; kaj krom tiuj donu kvardek du
         urbojn.<em class="versenr"> 7</em> La nombro de ĉiuj urboj, kiujn vi devas doni al la
         Levidoj, estas kvardek ok urboj kune kun iliaj kampoj.<em class="versenr"> 8</em> La
         urbojn, kiujn vi donos el la posedaĵoj de la Izraelidoj, de la
         plimultaj prenu pli multe kaj de la malplimultaj prenu malpli
         multe; ĉiu konforme al sia posedaĵo, kiun li ricevos, devas doni
         el siaj urboj al la Levidoj.
      </p>
      <p class="p"><em class="versenr"> 9</em> Kaj la Eternulo ekparolis al Moseo, dirante:<em class="versenr"> 10</em> Parolu al la
         Izraelidoj, kaj diru al ili: Kiam vi transiros Jordanon en la
         landon Kanaanan,<em class="versenr"> 11</em> tiam elektu al vi urbojn, kiuj estu ĉe vi
         urboj de rifuĝo, kien povas forkuri mortiginto, kiu mortigis
         homon senintence.<em class="versenr"> 12</em> Kaj tiuj urboj estos ĉe vi rifuĝejo kontraŭ
         venĝanto, por ke ne mortu la mortiginto, antaŭ ol li staros antaŭ
         la komunumo por juĝo.<em class="versenr"> 13</em> Kaj el la urboj, kiujn vi donos, ses
         urboj de rifuĝo estu ĉe vi.<em class="versenr"> 14</em> Tri urbojn donu transe de Jordan
         kaj tri urbojn donu en la lando Kanaana; urboj de rifuĝo ili
         estu.<em class="versenr"> 15</em> Por la Izraelidoj kaj por la fremdulo kaj por la
         pasloĝanto inter ili estu tiuj ses urboj por rifuĝo, por ke
         forkuru tien ĉiu, kiu mortigis homon senintence.<em class="versenr"> 16</em> Sed se per
         fera objekto li batis lin kaj ĉi tiu mortis, tiam li estas
         mortiginto; la mortiginton oni devas mortigi.<em class="versenr"> 17</em> Kaj se li batis
         lin per mana ŝtono, de kiu oni povas morti, kaj ĉi tiu mortis,
         tiam li estas mortiginto; la mortiginton oni devas mortigi.<em class="versenr"> 18</em> Aŭ
         se li batis lin per mana objekto ligna, de kiu oni povas morti,
         kaj ĉi tiu mortis, tiam li estas mortiginto; la mortiginton oni
         devas mortigi.<em class="versenr"> 19</em> La venĝanto de la sango mem povas mortigi la
         mortiginton; kiam li renkontos lin, li povas mortigi lin.<em class="versenr"> 20</em> Se
         iu puŝis iun pro malamo aŭ sin kaŝinte ĵetis ion sur lin kaj ĉi
         tiu mortis,<em class="versenr"> 21</em> aŭ se li malamike per sia mano batis lin kaj ĉi
         tiu mortis, tiam oni devas mortigi la batinton: li estas
         mortiginto; la venĝanto de la sango povas mortigi la mortiginton,
         kiam li renkontos lin.<em class="versenr"> 22</em> Sed se per hazardo kaj ne pro
         malamikeco li puŝis lin, aŭ se li ĵetis sur lin ian objekton sen
         malbonintenco,<em class="versenr"> 23</em> aŭ se ŝtonon, de kiu oni povas morti, li ĵetis
         sur lin ne vidante, kaj ĉi tiu mortis, sed li ne estis lia
         malamiko kaj ne deziris al li malbonon:<em class="versenr"> 24</em> tiam la komunumo devas
         juĝi inter la batinto kaj la venĝanto de la sango laŭ ĉi tiuj
         leĝoj;<em class="versenr"> 25</em> kaj la komunumo devas savi la mortiginton el la mano de
         la venĝanto de la sango, kaj la komunumo revenigos lin en lian
         urbon de rifuĝo, kien li forkuris; kaj li devas loĝi tie ĝis la
         morto de la granda pastro, kiu estas oleita per sankta oleo.<em class="versenr"> 26</em> Sed se la mortiginto eliris el la limoj de sia urbo de rifuĝo,
         kien li forkuris,<em class="versenr"> 27</em> kaj la venĝanto de la sango trovis lin
         ekster la limoj de lia urbo de rifuĝo kaj la venĝanto de la sango
         mortigis la mortiginton, tiam li ne estas kulpa pri la sango;<em class="versenr"> 28</em> ĉar en sia urbo de rifuĝo li devas resti ĝis la morto de la
         granda pastro, kaj post la morto de la granda pastro la
         mortiginto povas reveni sur la teron de sia posedaĵo.<em class="versenr"> 29</em> Kaj tio
         estu por vi leĝa regulo en viaj generacioj, en ĉiuj viaj lokoj de
         loĝado.<em class="versenr"> 30</em> Ĉiun, kiu mortigis homon, tiun mortiginton oni devas
         mortigi, se raportis pri li atestantoj; sed unu atestanto ne
         sufiĉas, por kondamni homon al morto.<em class="versenr"> 31</em> Ne prenu elaĉeton pro
         animo de mortiginto, kiu estas malbonagulo mortiginda; oni devas
         lin mortigi.<em class="versenr"> 32</em> Kaj ne prenu elaĉeton pro homo, kiu forkuris en
         urbon de rifuĝo, ke li povu reveni kaj loĝi sur sia tero antaŭ la
         morto de la pastro.<em class="versenr"> 33</em> Kaj ne malhonoru la teron, sur kiu vi
         estos, ĉar sango malhonoras la teron, kaj nur per la sango de
         tiu, kiu verŝis sangon, la tero povas puriĝi de la sango, kiu
         estas verŝita sur ĝi.<em class="versenr"> 34</em> Kaj ne malpurigu la landon, en kiu vi
         loĝas kaj en kies mezo Mi restas; ĉar Mi, la Eternulo, restas
         inter la Izraelidoj.
      </p>
      <div class="dist_chapter"></div>
      <h3 class="chapternr">36</h3>
      <p class="first_p">Kaj aliris la familiestroj de la familio de Gilead, filo de
         Maĥir, filo de Manase, el la familioj de la Jozefidoj, kaj
         ekparolis antaŭ Moseo kaj antaŭ la eminentuloj, la familiestroj
         de la Izraelidoj;<em class="versenr"> 2</em> kaj ili diris: Al nia sinjoro la Eternulo
         ordonis disdoni la teron kiel posedaĵon per loto al la
         Izraelidoj, kaj al nia sinjoro la Eternulo ordonis doni la parton
         de nia frato Celofĥad al liaj filinoj.<em class="versenr"> 3</em> Sed se ili fariĝos
         edzinoj de iu el la filoj de alia tribo de la Izraelidoj, tiam
         ilia posedaĵo estos forprenita el la posedaĵo de niaj patroj, kaj
         aliĝos al la posedaĵo de tiu tribo, al kiu ili ekapartenos, kaj
         el nia lote ricevita posedaĵo ĝi estos forprenita.<em class="versenr"> 4</em> Kaj kiam eĉ
         estos jubilea jaro ĉe la Izraelidoj, ilia posedaĵo restos aligita
         al la posedaĵo de tiu tribo, al kiu ili apartenos; kaj el la
         posedaĵo de la tribo de niaj patroj ilia posedaĵo restos
         forprenita.<em class="versenr"> 5</em> Tiam Moseo donis ordonon al la Izraelidoj laŭ la
         instrukcio de la Eternulo, dirante: Prave parolas la tribo de la
         Jozefidoj.<em class="versenr"> 6</em> Jen kion ordonis la Eternulo koncerne la filinojn de
         Celofĥad: Ili povas fariĝi edzinoj de tiuj, kiuj plaĉos al ili,
         sed nur en familio el la tribo de siaj patroj ili edziniĝu;<em class="versenr"> 7</em> por
         ke ne transiru hereda posedaĵo de la Izraelidoj el unu tribo en
         alian tribon, ĉar ĉiu el la Izraelidoj devas resti fortike ĉe la
         posedaĵo de la tribo de liaj patroj.<em class="versenr"> 8</em> Kaj ĉiu filino, kiu
         heredas posedaĵon en la triboj de la Izraelidoj, devas edziniĝi
         kun iu el la familioj de la tribo de ŝia patro, por ke la
         Izraelidoj heredu ĉiu la posedaĵon de siaj patroj;<em class="versenr"> 9</em> kaj por ke
         posedaĵo ne transiru el unu tribo en alian tribon, sed ĉiu tribo
         de la Izraelidoj restu fortike ĉe sia posedaĵo.<em class="versenr"> 10</em> Kiel la
         Eternulo ordonis al Moseo, tiel faris la filinoj de Celofĥad;<em class="versenr"> 11</em> kaj Maĥla, Tirca kaj Ĥogla kaj Milka kaj Noa, la filinoj de
         Celofĥad, edziniĝis kun filoj de siaj onkloj.<em class="versenr"> 12</em> En la familioj
         de la filoj de Manase, filo de Jozef, ili edziniĝis, kaj ilia
         posedaĵo restis en la tribo de la familio de ilia patro.
      </p>
      <p class="p"><em class="versenr"> 13</em> Tio estas la ordonoj kaj la leĝoj, kiujn la Eternulo donis per
         Moseo al la Izraelidoj en la stepoj de Moab, ĉe la Jeriĥa Jordan.
      </p>
      <hr>
      <div class="footer"><a href="libro_rea.html">READMONO&nbsp;&gt;&gt;</a></div>
   </body>
</html>